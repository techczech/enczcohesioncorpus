<D Source>
<G Fiction>
<T Hasek>
<p><s>Panský šafář Nykles s panským správcem Paserem byli velice dobří přátelé.</s> <s>Sedávali pospolu den co den U Tisků, ve venkovské rozlehlé hospodě, kde platili za tak neroz-lučnou dvojici, že bylo vždy jisto, že všechny kousky, které rozvířily tuto obec, provedli šafář Nykles a správce Paser.</s> <s>Šafář Nykles miloval velice správce Pasera, ale přece mezi nimi leželo něco hrozného, co občas tváři Nyklesově dodávalo pochmurného výrazu.</s> <s>A ta věc byla taková neslýchaná, že uváděla šafáře Nyklesa v největší rozčilení, jakého jen byla schopna jeho dobrá duše.</s> <s>Kdykoliv totiž oba v hospodě u Tisků pospolu pojíjeli a přitom ku konci vyvedli jeden ze svých veselých kousků, který obyčejně záležel v tom, že chytili v noci obecního strážníka a hodili ho někam do strouhy, tu po celé vsi zněla jednomyslně, že "včera byl šafář Nykles vožralej jako prase a pan správce byl trochu veselej".</s></p>
<p><s>Jisto však bylo, že oba byli ve stejné veselé náladě, stejně toho vypili, stejně to působilo na jejich mozky, ale což platno, hlas lidu zněl: "Šafář Nykles byl vožralej jako prase a pan správce byl trochu veselej."</p>
<p><s>Nemůžeme se proto divit, že si šafář Nykles vroucně přál, aby se poměry obrátily, a proto když mu to vlezlo do hlavy, to, co se povídá ve vsi, stával se střídmým, a když měl správce Paser tři sklenice, on měl jednu, takže ku konci dopadlo to tak, že měl správce 30 sklenic a on jen 10.</s> <s>Tedy ve správném poměru 1:3, a nevyvedli toho dne nic.</s> <s>Nykles podporoval pana správce, tichý, zádumčivý pan správce hulákal přes celou vesnici, vynadal hostins-kému Tiskovi, zatímco Nykles tvářil se ne-obyčejně slušně, ale druhého dne dozvěděl se, co opět říká hostinský Tiska na danou otázku, jak to tam včera dlouho drželi: "Ale to víte, šafář Nykles vožralej jako prase a pan správce byl trochu veselej."</p>
<p><s>Nykles chápal, že zde, v tomto případě jde o velké protivy stavovské, že jsou zde velké sociální rozepře stavovské, jak by on, Nykles, mohl se rovnat panu správci, a poznenáhlu jeho velikou tužbou bylo, aby se o něm jednou řeklo:</p>
<p><s>"Jo, šafář byl trochu veleslej a pan správce byl vožralej jako prase."</p>
<p><s>Ale jeho přání se nevyplnilo nikdy.</s> <s>Jak to byli zvyklí říkat, tak to říkali stále, z uctivosti k panu správci, a si pil sebemíň.</s> <s>Když byli spolu s panem správcem a vraceli se půl hodiny domů do velkostatku, slyšíval dokonce Nykles od pana správce ono ukrutné slovo, které ho činilo vřdy tak malomyslným: "Viď, to jsem zas dneska veselej!".</s></p>
<p><s>Tak konečně plul šafář Nykles s proudem a věděl, že by i byli oba stejně namazaní, vždy bude on vožralej jako prase a pan správce trochu veselej.</s></p>
<p><s>Pan správce sotva stál na nohou a on šel vedle něho zpříma.</s> <s>Ale pan správce byl trochu veselej a on byl pořád "vožralej".</s></p>
<p><s>Jenoho dne se stalo, že oba byli stejně namazaní, pan správce i Nykles, a jak se v té krajině říká, už je to podtínalo.</s> <s>Šafář pil s  plným vědomím, že to není všechno nic platno, a správce zas pil s velkou lehko-myslností, jsa si vědom své dobré pověsti.</s> <s>Pak vyšli do vsi a ve velkých mátohách strčili na návsi nějakého uniformovaného člověka do rybníčka.</s> <s>To byl jeden z jejich obvyklých vtipů, za který pan správce platil obecnímu strážníkovi každého dne večer pivo a doutník.</s> <s>Říká se, že žádný svému osudu neujde, a neušli.</s> <s>To nebyl obecní strážník, to byl četník.</s> <s>Četník na obchůzce, který je chráněn paragrafem 81 trestního zákoníku, jenž jasně mluví o veřejném násilí, jehož se dopouští každý, jenž vztáhne ruku na úřední osobu.</s></p>
<p><s>Od té chvíle nad hlavami obou vznášel se kriminál.</s> <s>Na takové věci je krajský soud.</s> <s>Na to už není soud okresní.</s> <s>A tak odbývalo se líčení proti oběma násilníkům před krajským soudem v Jičíně.</s> <s>Oba dva vymlouvali se na opilost a za svědky vzali si hostinského, starostu a ještě tři sedláky z obce, kteří byli přítomni onoho večera, kdy každý z nich vypil svých třicet piv.</s></p>
<p><s>První svědek byl hostinský Tiska.</s> <s>"No tak, pane svědku," řekl předseda senátu, "jak to bylo s panem Nyklesem.</s> <s>V jakém stavu byl, když opouštěl vaši restauraci?"</p>
<p><s>"Prosím, milostpane a slavný soude," řekl Tiska rozvážně, "tadyhle Nykles byl, milostpane, jak je pánbu nade mnou, vožralej jako prase."</p>
<p><s>"A co tady pan správce Paser, pane Tisko?"</p>
<p><s>Hospodský Tiska podíval se úctivě na pana správce a pronesl vřele: "Milostpane, slavný soude, pan správce byl tenkrát veselej." Bylo to zaznamenáno.</s> <s>Pak přišli ostatní svědkové a odpovídali totéž: "Šafář, ten byl tenkrát vožralej jako prase, ale pan správce, ten byl veselej."</p>
<p><s>Případ tedy byl velice jasný a podle toho taky dopadl rozsudek.</s> <s>Pan správce, poněvadž byl jen "veselej", byl odsouzen na měsíc, ožralé prase Nykles propustili na svobodu, poněvadž nebyl si vědom svých činů.</s> <s>A šafář Nykles měl ještě o jedno zadostiučiněnie víc, nebo po ohlášení rozsudku zvolal pan správce zoufale: "Ježíšmarjá, pánové, vždy já byl taky jako prase!"</p>
<p><s>Ale to na věci nic neměnilo.</s></p>
<T Jirotka>
<C Chapter 1>
<p><s>Ačkoliv nemám rád všechna ta přirovnání a podobenství, kterými doktor Vlach proplétá své temperamentní řeči, uznávám, že na tom názorném příkladu s kavárnou, člověkem a mísou koblih něco je.</s> <s>Lze na něm aspoň přibližně ukázat, jakým člověkem je Saturnin.</s></p>
<p><s>Doktor Vlach si totiž rozdělil lidi podle toho, jak se chovají v poloprázdné kavárně, mají-li před sebou mísu koblih.</s> <s>Představte si luxusní kavárnu za nedělního dopoledne.</s> <s>Venku je krásný den a hostů v kavárně je málo.</s> <s>Už jste se nasnídali, přečetli jste všechny noviny a teď jste se pohodlně opřeli v měkkém boxu a zamyšleně se díváte na mísu koblih.</s> <s>Nuda se pomalu rozlézá do všech koutů kavárny.</s></p>
<p><s>A tu se tedy má ukázat, do které skupiny lidí podle theorie doktora Vlacha patříte.</s> <s>Jste-li prý člověkem bez fantasie, bez touhy po dynamice a bez smyslu pro humor, budete se na ty koblihy dívat tupě a bezmyšlenkovitě třeba až do poledne a pak se zvednete a půjdete k obědu.</s></p>
<p><s>Mám důvodné podezření, že do této prvé skupiny zařazuje doktor Vlach také mne.</s> <s>Myslím, že není v právu.</s> <s>O humoru a o té dynamice nebudeme mluvit, ale to, že mi upírá fantasii, když ví, že se mi povedlo správně vyplnit úřední formuláře přiznání k dani důchodové, to mne opravdu překvapuje.</s> <s>Ale na tom nezáleží.</s> <s>I kdybych mezi lidi toho druhu opravdu patřil, bylo by mi to milejší, nežli být příslušníkem skupiny druhé, která prý se při pohledu na ty koblihy baví představou, co by se dělo, kdyby někdo z čista jasna a bez výstrahy začal ostatní návštěvníky kavárny tím pečivem bombardovat.</s></p>
<p><s>Nechápu, jak dospělý a rozumný člověk může myslit na takové věci.</s> <s>Přitom však úplně souhlasím s tím, že doktor Vlach, jak sám říká, patří do této skupiny.</s> <s>Z jakýchsi nepochopitelných důvodů je na to hrdý.</s> <s>Považuje 0 tento druh lidí za duševně vyspělejší.</s> <s>Já si ovšem nedovedu představit, co má společného s duševní vyspělostí představa koblih, rozbíjejících se o hlavy pokojných návštěvníků kavárny.</s> <s>Nedovedu si to představit, ale, prosím, nebudeme se o to přít.</s> <s>Mám totiž ustálené mínění o debatách s doktorem Vlachem.</s> <s>Kdykoliv jsem se totiž do takové debaty pustil, připadal jsem si jako člověk, který z pošetilosti prorazil zeď údolní přehrady.</s></p>
<p><s>Kdyby mi osud nebyl přivedl do cesty Saturnina, nikdy bych byl nevěřil, že se vyskytuje ještě třetí druh lidí, takové jakési bílé vrány.</s> <s>Myslím tím lidi, které představa koblih svištících vzduchem láká natolik, že vstanou a uskuteční ji.</s></p>
<p><s>K takovýmto jedincům chová doktor Vlach nezřízenou úctu.</s> <s>Tvrdí, že k takovému činu je zapotřebí nejen vyhraněného smyslu pro komiku, ale i odvahy, temperamentu a já nevím, čeho ještě.</s> <s>Podle mého názoru je k tomu potřebí tak neobvyklá dávka bláznovství, že každý rozumný tvor musí být jat údivem, že se takoví lidé mohou vyskytovati i mimo ústavy lidskou společností pro ně zřízené.</s> <s>Bylo mi, bohužel, souzeno, abych se přesvědčil na vlastní kůži, že takoví lidé skutečně existují a že nebyli dosud nijak omezeni v osobní svobodě.</s> <s>Saturnin totiž takovým člověkem opravdu je.</s></p>
<p><s>Dívám-li se dnes zpátky na krátké období svého života, které jsem nedávno prožil, musím se diviti mnoha věcem.</s> <s>Na příklad tomu, co všechno se událo v té době.</s> <s>Můj život byl jaksi zhuštěn, události se řítily jedna za druhou a já jsem je stěží mohl sledovat.</s> <s>Podobal jsem se člověku, který při sestupování se zasněženého kopce šlápl na klouzačku, ukrytou pod sněhem.</s> <s>Mám takový pocit, že v době, kdy jsem klouzal dolů jako po skle, nechoval jsem se nijak zvláš důstojně.</s> <s>Myslím, že je to pochopitelné, a rád bych věděl, kdo by mi to mohl vyčítat.</s> <s>Radu, že jsem se mohl kdykoliv během té doby postavit mimo skluzavku, mohl by mi dát jen člověk, který neví, co to je, zápasit zoufale o poslední zlomek rovnováhy, který člověk má.</s> <s>Ostatně nebylo to nijak zvláš nepříjemné a dokonce myslím, že to stálo za to.</s> <s>Vyrostl jsem sice dávno z chlapeckých snů o dobrodružstvích a mám rád klidný a střízlivý život, ale myslím, že sprcha neobvyklých událostí nemůže nikomu škodit.</s> <s>V deští se ještě nikdo neutopil a na věci nepříjemné člověk zapomíná.</s> <s>Strastiplná cesta sněhovou vánicí zdá se vám z časového odstupu dobrodružstvím docela zajímavým.</s></p>
<p><s>Snad nebylo moudré, že jsem si já, svobodný a poměrně mladý člověk, vzal sluhu.</s> <s>Zdá se to dokonce výstřední a příliš románové.</s> <s>Jisto je, že by se v Čechách našlo velmi málo mladých mužů, kteří by měli svého sluhu, a mé klidné a konservativní povaze je nepříjemnou vzpomínka na to, že jsem udělal něco tak neobvyklého.</s></p>
<p><s>Satumin hledal inserátem v novinách místo sluhy za podmínek, které jsem mohl přijmout, a měl několik velmi dobrých doporučení.</s> <s>Jeho vzhled a korektní vystupování se mi velmi zamlouvaly.</s> <s>Později jsem zjistil, že se mu dostalo hlubokého a systematického vzdělání.</s> <s>Jeho jméno, poněkud neobvyklé, bylo mi jaksi povědomé, ale teprve nedávno jsem objevil spojitost, ve které mí uvízlo v paměti.</s> <s>Dostalo se mi do rukou číslo asi dva roky starých novin s článkem o pokusu loupeže ve vile profesora Ludy a vzpomněl jsem si, že jsme o tom tenkrát v kavárně hovořili.</s> <s>Saturnin se tehdy stal hrdinou dne a vážnější čtenáři novin kroutili nad jeho počínáním hlavou.</s> <s>Ostatně mám zde ten výstřižek:</s></p>
<p><s>VZRUŠUJÍCÍ PŘÍHODA S LUPIČEM.</s> <s>V noci na neděli 6.</s> <s>srpna vnikl do vily historika a sběratele prof.</s> <s>Ludy neznámý lupič a pokusil se vylomiti pancéřovou schránku, v níž prof.</s> <s>Luda uschovává některé cenné zlatnické starožitností.</s> <s>Nežli mohl schránku otevříti, byl vyrušen domácím zaměstnancem p.</s> <s>Satuminem.</s> <s>Co se pak mezi oběma muži udalo, je předmětem vyšetřování.</s> <s>Když totiž policie, povolaná telefonicky, se dostavila na místo činu, nalezla lupiče v hlubokém bezvědomí s velkou tržnou ranou na hlavě.</s> <s>Pan Satumin vypovídal poněkud neobvykle.</s> <s>Tvrdil, že lupič se zranil sám, a to sudlicí ze sbírek zbraní profesora Ludy.</s> <s>Na této podivné výpovědi umíněně trval.</s> <s>Lupič se v nemocnici sice probral k vědomí, ale tvrdí, že zapomněl, jak se jmenuje.</s> <s>Podle předběžného vyšetřování se zdá</p>
<p><s>, že se událost zběhla takto: vyrušený lupič se pokusil zastrašit p.</s> <s>Saturnina ostře nabitým revolverem.</s> <s>Pan Satumin mu zbraň vyrazil z ruky a vyhodil ji oknem do zahrady, kde byla později nalezena.</s> <s>Potom pronesl p.</s> <s>Satumin delší řeč, ve které se snažil vyložit lupiči, že boj dvou nestejně vyzbrojených soupeřů není fair.</s> <s>Přinutil ho, aby si vzal se stěny zbraň, kterou lupič popisuje jako tyč a kouli na řetěze, a sám si vzal také takovou.</s> <s>Po jakýchsi zmatených formalitách došlo k boji, ve kterém byl lupič zraněn.</s> <s>Zajímavé je, že zraněný nevylučuje možnost, že si tržnou ránu na hlavě způsobil sám.</s> <s>Říká, že ten nástroj šlo velmi těžko ovládat a že několikrát se jen taktak uhnul roztočené kouli své vlastní zbraně.</s> <s>Mimo to prý měl po celý zápas hrozný strach, že rozbije lustr.</s> <s>Celkem je rád, že to tak dopadlo.</s> <s>Po skončení vyšetřování neopomineme podat čtenářům našeho listu zevrubnou zprávu.</s></p>
<p><s>Řekl jsem již, že s doktorem Vlachem není možno debatovat.</s> <s>Nejenom že vás zahrne trhovým přívalem slov, .ale dokonce provede obvykle jakýsi myšlenkový přemet a pronese ohnivou filipiku proti něčemu, o čem jste vůbec neměli v úmyslu hovořit.</s> <s>Tato okolnost bude míti vliv i na souvislost mého vypravování, ale nemohu si pomoci.</s> <s>Neočekávané proslovy doktora Vlacha někdy způsobí, že kapitola, začínající pojednáním o kriminalistice, skončí pojednáním o kriminalistice, ačkoliv se v ní skoro stále mluvilo o chytání pstruhů.</s> <s>Doktor Vlach už je takový, a padesátiletého člověka je těžko předělávat.</s></p>
<p><s>Když jsem se ho jednou ptal, co si má člověk se zdravým rozumem myslit o událostí, popsané v tom výstřižku z novin, odpověděl, že je o tom velmi těžko rozhodnout, protože dnes už nikdo zdravý rozum nemá.</s> <s>Řekl, že my všichni jsme zapřáhli své mozky do služeb svých úzce specialisovaných povolání a snažíme se ze všech sil, aby nám ostatní mozkové závity odumřely.</s> <s>Jakmile se tak stane, všimnou si nás naši představení a začneme dělat kariéru.</s> <s>Je prý úžasné, jak prosté a jednoduché úvahy jsou již mimo okruh výkonností mozku většiny lidí.</s></p>
<p><s>Doktor Vlach mluvil ještě pět čtvrtí hodiny a já si už dnes dobře nepamatuji, o čem to bylo.</s> <s>Skončil tím, že se velmi pochvalně vyjadřoval o Pythagorovi.</s> <s>Já jsem mu tento názor nevyvracel, ale pokud se týká tvrzení, že dnes už nikdo zdravýrozum nemá, myslím, že by měl doktor Vlach mluvit pouze za sebe.</s></p>
<C Chapter 2>
<p><s>Chtěl bych, abyste si představili, jak klidně jsem žil před tím, než se stal Saturnin mým sluhou.</s> <s>Obýval jsem takový menší byt v jednom z těch starých měšanských domů, jejichž osobité kouzlo na mne vždy velmi působilo.</s> <s>Cítil jsem se tam velmi spokojen.</s> <s>Ovzduší těch domů s fasádami, plnými štukatérské práce, s vyšlapanými kamennými schody, intimním přítmím na chodbách a vysokými výplňovými dveřmi je mé duši daleko bližší nežli uniformní prostředí moderních staveb.</s> <s>Cítím jaksi, že k útulnosti lidského příbytku patří příjemné a uklidňující šero.</s></p>
<p><s>Doktor Vlach říká, že jsou to pocity zděděné po předcích, kteří žili v jeskyni.</s> <s>Vůbec se tenkrát vyjadřoval o mém bytě velmi hanlivě.</s> <s>Nechápal, jak mohu v tom domě bydlet.</s> <s>Říkal, že jakmile tam vstoupí, sevře se mu srdce a duše se mu naplní skličujícími představami lidských tragedií.</s> <s>Že prý všichni lidé, kteří tam za ta dlouhá léta bydleli, odnesli své štěstí s sebou, ale bolesti, zármutky a zoufalství tam nechali.</s> <s>Tvrdil, že všechny prostory domu jsou prý prosáklé slzami, prolitými v nešastných nocích, po kterých už nevzešlo ráno.</s> <s>Zkrátka doktor Vlach říkal, že se tam musely stát hrozné věd a že tam na něho všechno padá.</s></p>
<p><s>Pokud já vím, nic tak hrozného se tam nestalo, jen jednou spadlo visuté lešení, a to nikoliv na doktora Vlacha, nýbrž na dvůr.</s> <s>Nikomu se při tom nic nestalo a není tedy žádného důvodu k tomu, aby byl člověk smutný.</s> <s>Doktor Vlach potom řekl, že je lepší, když na něho padne smutek, než kdyby naň padlo visuté lešení.</s> <s>On vám od každé vážnější debaty takhle uteče.</s></p>
<p><s>Tak jsem tedy žil v malém, tichém bytě, fia jehož stěnách byly vybledlé tapety a obrazy v širokých starodávných rámech.</s> <s>Sloupkové hodiny s hracím strojkem odměřovaly čas za klidných večerů, které jsem trávil v mohutné ušaté lenošce.</s></p>
<p><s>Ano, bývám také někdy večer doma, a prosím, abyste mne nepřerušovali.</s> <s>Bývám doma dokonce dosti často, zvláště je-li venku nevlídné počasí.</s> <s>Za tmavých podzimních nocí, kdy nebesa dští na zem proudy deště, studený vichr rve listí se stromů, meluzina skučí kolem věží starých hradů a mísí se s křikem poplašených vran, kdy osamělí jezdci cválají rozblácenými cestami za svými pochybnými cíli, za takových nocí sedával jsem dlouhé hodiny u kamen a četl jsem Václava Beneše Třebízského.</s> <s>Pak jsem šel spát a zdálo se mi o tom, že slyším pláč milenky, praskání hořícího krovu a přísahy pomsty, a ráno jsem byl naplněn údivem, že pražskými ulicemi jezdí tramvaje.</s> <s>Byl jsem překvapen, že káva, kterou mi přinesla paní Suchánková k snídani, nebyla otrávená.</s></p>
<p><s>Ta paní Suchánková byla starší paní s černými vlasy, rozdělenými pěšinkou, a starala se o mne docela mateřsky.</s> <s>Nic mi nechybělo, na nic jsem si nemohl stěžovat a snad právě to mne mrzelo.</s> <s>Je o tom jedno takové přísloví, ale já přísloví a pořekadel zásadně neužívám.</s> <s>Z duše se mi to protiví.</s> <s>Až poznáte tetu Kateřinu, pochopíte, proč.</s></p>
<p><s>Tak tedy do toho klidného prostředí vstoupil jednoho dne Saturnin a považoval za svou povinnost učinit mi život tak pohnutým, jak to jen bylo možno.</s> <s>Uvidíte sami, že se mu to podařilo.</s></p>
<p><s>Aby mi bylo rozuměno: nechci snad tvrdit, že Saturnin nebyl dobrým sluhou.</s> <s>Měl všechny vlastností, které dobrý sluha má míti.</s> <s>Byl to hezký, světlovlasý člověk, poctivý, spolehlivý a velmi chytrý.</s> <s>Měl jsem vždycky takový dojem, že by mohl být zrovna tak ředitelem nějakého mezinárodního koncernu, jako osobním sluhou.</s> <s>Samozřejmě, že by nemohl ředitelská místa střídat tak, jako střídal místa sluhů.</s></p>
<p><s>Když mi předložil své doklady, musit jsem konstatovat, že chybí vysvědčení z posledního místa.</s> <s>Později jsem se dověděl, proč nemohl to vysvědčení mít.</s> <s>Opustil místo po výstupu téměř absurdním.</s> <s>Byl totiž zachvácen jakýmsi druhem amoku ve chvíli, kdy se domníval, že jednání své zaměstnavatelky nemůže déle snášet.</s> <s>V zuřivosti, o které mám důvody se domnívat, že byla předstírána, poškodil zařízení bytu neomluvitelným způsobem, svou překvapenou zaměstnavatelku hodil v zámeckém parku do nádrže vodotrysku a pak se teprve uklidnil.</s> <s>Nebudu jmenovat dámu, o kterou šlo, ačkoliv ji velmi dobře znám, ale chci podotknout, že mé zkušenosti do jisté míry vysvětlují a dokonce snad omlouvají Saturninovo počínání.</s> <s>Myslím tím, že znám značný počet lidí, kteří by ji do toho vodotrysku docela rádi hodili.</s> <s>Ovšem, nikdo z nich by nebyl ukončil ten výstup podobným způsobem jako Saturnin.</s> <s>Když se totiž ona dáma vynořila po pás z vody a upřela na pachatele pohled naprosto nechápavý, uklonil se Saturnin prkenně a prohlásil, že je prostřeno.</s> <s>Pak se vzdálil, aby si sbalil své věci.</s></p>
<p><s>Teprve mnohem později jsem musel konstatovat, že vytváření takových nesmyslných situací je jeho vášní.</s> <s>Nemyslím tím, že by si byl dovolil něco podobného vůči mně.</s> <s>Jednak mé tělesné proporce ho přesvědčují, že by se situace nemusila vyvinout přesně podle jeho předpokladů, jednak ho drží na uzdě má přirozená důstojnost.</s> <s>Ale přesto od doby, kdy se stal mým sluhou, nevěděl jsem dne ani hodiny, kdy budu nucen řešit situaci naprosto nevídanou, sensační a obyčejné velmi málo příjemnou.</s></p>
<p><s>Začalo to tím, že když o mně mluvil s paní Suchánkovou, dával prý mi nejnemožnější tituly, jako sir, jeho milost, sáhib nebo blahorodí, podle toho, co právě četl.</s> <s>Potom mi nanosil do bytu různé lovecké trofeje, jako buvolí rohy, sloní kly, různé kožišiny a podobné.</s> <s>Později jsem zjistil, že si tyto věci vypůjčoval od rekvisitáře naší přední scény.</s> <s>V mé nepřítomnosti patrně vyprávěl mým přátelům smyšlené lovecké historky.</s> <s>Jen tak si mohu vysvětlit to, že mě několik známých dam překvapilo v kavárně žádostí, abych jim vykládal, jak jsem zabil žraloka stativem fotografického aparátu.</s> <s>Přirozeně jsem popřel, že bych byl někdy něco takového udělal, a od té doby mám pověst až příliš skromného hrdiny.</s></p>
<p><s>Marně jsem přemýšlel, proč to Saturnin dělá.</s> <s>Nejdříve jsem se domníval, že má jakousi chorobnou touhu, aby se stal sluhou nějakého dobrodruha gentlemana, a že z nouze si mou prosaickou osobnost opřádá nimbem hrdiny.</s> <s>Později jsem dospěl k přesvědčení, že se tím prostě baví.</s> <s>Měl vůbec humor nepřijatelného druhu.</s> <s>Jednou mi vykládal velmi zmatené theorie o vtipech, kterým se prý říká kanadské.</s> <s>Pokud jsem mu rozuměl, pointa těchto vtipů spočívá v tom, že nakonec buďto hoří dům, nebo je někdo těžce zraněn.</s> <s>Nemohu říci, že by se mi to příliš líbilo.</s></p>
<p><s>Asi za půl roku začal Saturnin projevovat názor, že byt, ve kterém jsme až do té doby spokojeně bydleli, není dosti veliký.</s> <s>Celkem to byla pravda.</s> <s>Původně sice stačil naprosto, ale jestliže někdo z vás už viděl buvolí rohy...</s> <s>ale to by byla dlouhá historie.</s> <s>To se rozumí, že doktor Vlach Saturnina podporoval.</s> <s>Pravil, že jsem se měl z toho domu vystěhovat jíž dávno, a mluvil něco o tom, že mám chatrné zdraví a že byt je vlhký.</s> <s>Nebylo na tom zbla pravdy.</s> <s>Předně nebyl byt vlhký ani trochu a pokud se mého zdraví týče, neví o něm doktor Vlach nic.</s> <s>Ošetřoval mě naposledy, když jsem měl spalničky, a to mi bylo asi deset let.</s></p>
<p><s>Skončilo to tak, že mne Saturnin vyhledal jednoho odpoledne v kruhu mých známých a diskrétně mi oznámil, že jsme se přestěhovali.</s> <s>Dodal, že bydlíme na vodě blízko řetězového mostu.</s></p>
<p><s>Patrně by mu bylo přišlo vhod, kdybych byl omdlel.</s> <s>Zachoval jsem však naprostý klid a pokračoval jsem v rozehrané partii karet.</s> <s>Teprve večer jsem vypil několik koňaků a šel jsem se podívat do starého bytu.</s> <s>Byl skutečně prázdný a paní Suchánková měla uplakané oči.</s> <s>Podle způsobu, jakým se mnou jednal majitel domu, jsem usoudil, že by nebylo dobré, kdybych se příliš zajímal o podrobnosti vystěhování.</s></p>
<p><s>Pak jsem šel k tomu řetězovému mostu.</s> <s>Bylo to sice nesmyslné, ale někam jsem jít musel.</s> <s>Saturnin stál na nábřeží, měl placatou námořnickou čepici a říkal mi kapitáne.</s></p>
<p><s>Od té doby jsme žili v obývací lodi a nemohu říci, že by to bylo tak zlé.</s> <s>Je sice pravda, že hned v prvém týdnu se v noci uvolnilo kotvení a naše loď sjela s jezu.</s> <s>Bylo to nepříjemné; byla totiž naprostá tma a já jsem měl v první chvíli za to, že se Saturnin utopil, protože jsem ho marně na celé lodi hledal.</s> <s>Později se vysvětlilo, že spal ve strážním koši.</s> <s>Ale, jak pravím, nebýt této rušivé příhody, nemohl jsem si na nové obydlí stěžovati.</s> <s>Je nutno se s lecčíms v životě smířit.</s></p>
<p><s>Tím ovšem nechci říci, že jsem se vzdal Saturninovým nápadům na milost a nemilost.</s> <s>Nemohl jsem to učinit již proto, že mi nebyla lhostejnou má pověst, která byla jeho ztřeštěnostmi již stejně značně poškozena.</s> <s>Začal jsem být považován za člověka šíleně odvážného a velmi výstředního.</s> <s>Asi tak jako Harry Piel.</s> <s>Jednou byla v novinách zmínka o naší obývací lodi a v té souvislosti jsem byl označen jako "známý náš sportovec”.</s> <s>Příštího dne jsem neúmyslně vyslechl debatu mezi Saturninem a naším dodavatelem paliva, v níž se Saturnin rozčiloval, že tam nebylo napsáno "lovec šelem”, ačkoliv to redaktorovi výslovně zdůraznil.</s></p>
<p><s>Tato stále rostoucí, nezasloužená a mně osobně velmi nemilá pověst výjimečného muže měla značně nepříjemné důsledky.</s> <s>Tak jsem byl na příklad jednou v noci probuzen mužem v úřední čepici a bylo mi vysvětleno, že je naléhavě třeba mé pomoci.</s> <s>S použitím značné dávky své kombinační logiky jsem z mužova zmateného povídání vyrozuměl, že jakýsi chovanec, domnívající se, že je Marcus Aurelius, utekl z ošetřovací péče a že správa ústavu se domnívá, že pro muže mých kvalit je hračkou jmenovaného pána zase chytit.</s></p>
<p><s>Je těžko zklamat lichotivé mínění, které o vás lidé mají.</s> <s>Vstal jsem a rychle jsem se oblékl.</s> <s>Muž v úřední čepici tvrdil, že mu bylo řečeno, abych byl tak laskav a vzal si s sebou pušku.</s> <s>Já žádnou nemám, a tak jsem to zamluvil.</s> <s>Řekl jsem, že ji nebudu potřebovat, a muž v úřední čepici se na mne podíval s výrazem nelíčené úcty.</s></p>
<p><s>Vydal jsem Saturninovi rozkazy pro případ, že bych se nevrátil, a odešel jsem s mužem do deštivé noci.</s> <s>Teprve z rozhovoru, který jsme spolu cestou vedli, vyšlo najevo, že je zřízencem zoologické zahrady a Marcus Aurelius že je lev.</s></p>
<p><s>Jsem rozhodně aspoň průměrně statečný muž, ale dovedete si představit, jak mi bylo.</s> <s>Nerad na to vzpomínám.</s> <s>Nakonec to dopadlo dobře.</s> <s>Zřízencům zoologické zahrady se totiž podařilo lva chytit, když usnul unaven marnými útoky na motorový vůz elektrické trati číslo 12.</s> <s>Mého zásahu tedy nebylo potřebí, ale správce zoologické zahrady přesto vřelými slovy ocenil ochotu, s kterou jsem přispěl na pomoc ohroženému obyvatelstvu města Prahy, a .projevil potěšující mínění, že snad příště mi bude dopřáno uchopit některého z dravců vlastníma rukama za uši.</s> <s>Snad si myslil, že po tom bůhvíjak toužím.</s></p>
<p><s>Příštího dne byla v novinách zmínka o tom, že jsem se s nevšední ochotou zúčastnil chytání chudáčka Marka Aurelia.</s> <s>Dovedete si představit, jaká to byla voda na Saturninův mlýn.</s></p>
<p><s>Když jsem o té událostí mluvil s doktorem Vlachem, pronesl překvapující názor, kterým mne téměř urazil.</s> <s>Řekl totiž, že se mu zdá, že legenda, kterou mne Saturnin obestřel, je mi docela vhod.</s> <s>Jinak prý by si nedovedl vysvětlit mou ochotu, chodit v noci do Troje na lov lvů.</s></p>
<p><s>Byl jsem vždycky toho názoru, že s citem pro hodnocení lidských povah se člověk už musí narodit.</s> <s>Nelze jej získat ani lety, ani zkušeností, jak je vidět na doktoru Vlachovi.</s> <s>Jak ho to vůbec mohlo napadnout!</s> <s>Za jak pošetilého a ješitného mne považuje!</s> <s>Kdybych toužil po pověstí dobrodruha, dovedl bych si ji získat sám a nečekal bych, až mi ji vytvoří můj sluha.</s> <s>Nesmí býti přehlížena skutečnost, že jsem byl okolnostmi přiveden do situací, kdy jsem se musil těžce rozhodovat mezi smyslem pro pravdu na jedné straně a svou přirozenou hrdostí na straně druhé.</s></p>
<p><s>Žijete-li klidně jako normální a střízlivý občan, nemají vaši přátelé a známí příčiny, aby.</s> <s>uvažovali o tom, jak byste se zachoval, kdybyste byl napaden rozzuřeným buvolem.</s> <s>Zkuste si představovat lidi ze svého okolí v takové situaci a uvidíte, jak je to nesmyslné.</s> <s>A teď uvažte, že dík Saturninovým výmyslům byli moji přátelé přímo sváděni k takovým úvahám.</s> <s>Moje osobní statečnost byla takto pomyslně vystavována zkouškám jako pokusný králík.</s></p>
<p><s>Já jsem na příklad nikdy netvrdil tu pitomost o žraloku a o statívu fotografického aparátu, ale dovedete si představit, jak by vám bylo, kdyby se nejkrásnější dívčí ústa, jaká jste kdy viděl, maličko prohnula k pochybovačnému úšklebku a řekla: "Vy a žralok ?” Je jistě pochopitelné, jestliže některá má rozhodnutí nesla peče přání, abych jednoho dne mohl říci: "Ano, slečno Barboro, já a žralok, já a lev, já a jakékoliv nebezpečí na světě.</s></p>
<C Chapter 3>
<p><s>Slečnu Barboru Terebovou jsem poznal na tennisovém dvorci.</s> <s>Byla hvězdou předměstského klubu, jehož jsem byl členem.</s> <s>Vídával jsem ji, krásnou a nepřístupnou, nastupovat k cvičným zápasům s trenérem nebo některým vynikajícím hráčem.</s> <s>Za to, že naše známost překročila hranici mých zdvořilých pozdravů a jejích zdvořilých, ale chladných odpovědí, mohu děkovat Pepíkovi.</s></p>
<p><s>Dovolte, abych vám toho Pepíka představil.</s> <s>Je částí klubového inventáře, je mu dvanáct let, sbírá míčky, odložené rakety, kouří a chodí za Školu.</s> <s>Přes to, že je tak mlád, je znám svými znaleckými posudky, týkajícími se krásy dámských nohou, jejichž tvarů si při výkonu svého povolání bedlivě všímá.</s> <s>Ve svých výrocích je naprosto nesmlouvavý a je známo, že majitelkou jediných nohou, které obstály před jeho kritickým pohledem, je právě slečna Barbora.</s></p>
<p><s>Mužští členové klubu se vždycky smáli na celé kolo, když Pepík v jejich kruhu vykládal své rozumy.</s> <s>Považoval jsem tuto zábavu za krajně nevkusnou.</s> <s>I kdyby nebylo pohoršujícího Pepíkova mládí, zůstává nesporným, že slušně vychovaný muž se nedívá dámám po nohách.</s> <s>I kdyby se mu k tomu naskytla příležitost.</s></p>
<p><s>Půl hodiny před tím, než jsem byl slečně Barboře představen, zrovna jsem takovou příležitost měl.</s> <s>Seděl jsem v lehátku před klubovnou a slečna Barbora stála na vyvýšené verandě.</s> <s>Vyhlížela trenéra a často se dívala na hodinky.</s> <s>Na mém lehátku byla připevněna stříška proti slunci, a ta mi zastiňovala slečnu Barboru od pasu nahoru, takže bych si byl mohl její nohy klidně prohlížet, aniž bych se vystavoval nebezpečí, že budu přistižen při téhle netaktností.</s></p>
<T Klima>
<p><s>Paní v kanceláři mě poslala do šatny, tam a počkám.</s> <s>Vydal jsem se tedy po dvoře ke dveřím, na nichž se oznamovalo, že tu jsou šatny.</s> <s>Kancelář byla Šedivá a pochmurná, dvůr vyhlížel stejně, v rohu se vršila kupa polámaných cihel a ztlučené omítky, stálo tam několik dvoukoláků, spousty popelnic a nikde ani kouska zeleně.</s> <s>V šatně mi připadalo ještě pochmurně-ji.</s> <s>Sedl jsem si na lavici pod oknem, které hledělo do toho smutného dvorku, a držel jsem koženou taštičku, v níž Jsem měl tři malé sladké bochánky k svačině, knížku a zápisník, do něhož jsem si zaznamenával, pokud mě napadlo něco k tomu, co jsem právě psal.</s> <s>Teď zrovna jsem dodělával esej o Kafkovi.</s></p>
<p><s>V šatně už seděli dva muži.</s> <s>Jeden, prošedivělý dloubán, mi připomínal profesora, který mi před mnoha lety vyřízl krční mandle, ten druhý, podsaditý, spíše k zemi sražený chlapík neurčitelného věku, ve velmi sešlých a špinavých kalhotách, jejichž nohavice mu sahaly sotva do půli lýtek a obrovité zvenčí našité kapsy připomínaly neforemná pouzdra na pistole, měl na hlavě modrou kapitánskou Čapku se štítkem, nad nímž se zlatavě leskla kotva.</s> <s>Zpod štítku na mě zvědavě hleděly oči v barvě mělkých pobřežních vod.</s> <s>Ty oči anebo ještě spíš jejich pohled mi připadaly povědomé.</s> <s>Zřejmě poznal, že tu jsem nový, a poradil mi, abych položil na stůl svoji občanku.</s> <s>Poslechl jsem ho, on přidal k mé i svoji, a já si přitom všiml, že mu chybí pravá ruka, z rukávu mu čouhal jen černý hák.</s></p>
<p><s>To už se začínali scházet mí noví druzi v práci.</s> <s>Vedle mě si přisedl mladý zavalitý kretének s tikem ve tváři, vyndal ze skříňky pár špinavých holínek, obrátil je podrážkami vzhůru, a skutečně, z jedné z nich vyteklo množství tekutiny, která jen v lepším a méně pravděpodobném případě pocházela z vodovodu, a hned začal na nás všechny pokřikovat řečí, z níž jsem nedokázal rozeznat ani jediné slovo.</s>
<p><s>Sám si nejsem jist, co mě přimělo, abych zkusil tohle nepřitaŽlivé povolání.</s> <s>Nejspíš jsem doufal, že tu najdu nové stanoviště, z něhož by se dal nečekaně nahlédnout svět.</s> <s>Člověk opětovaně zjišuje, že ne-nahlédne-li svět i lidi z jiného místa, než si zvykl, otupí.</s></p>
<p><s>Vyčkával jsem, co se bude dít, a najednou mi vytanulo, jak před patnácti lety, když jsem se měl vracet domů ze svého amerického pobytu, uspořádal děkan večeři na moji počest.</s> <s>Děkan byl matematik, bohatý člověk.</s> <s>Vlastnil stádo koní a vilu ve stylu loveckého zámečku.</s> <s>Viděl Jsem ho předtím jen jedenkrát a na večeři se mi nechtělo, sešlosti lidí, které neznám, mé spíše skličuji.</s> <s>A koho jsem mohl znát, když jsem na univerzitě přednášel pouze půl roku.</s> <s>Všichni pak, jak se ukázalo, ke mně byli vlídní a po americku usměvaví a s odstupňovanou naléhavostí se dožadovali, abych vysvětlil, co mě to napadlo, že se chci z jejich svobodné a bohaté země vrátit domů, kde je chůdo a nesvobodno, kde mé nejspíš zavřou a pošlou na Sibiř.</s> <s>Snažil jsem se rovněž být vlídný.</s> <s>Vmýšlel jsem se do vlastenectví a do nějakého poslání, až mě napadl obraz, který se mi zdál názorný.</s> <s>Řekl jsem, že u nás doma mě lidé znají.</s> <s>I kdybych mel 7-amem smetí nabýt, tedy spisovatelem, zatímco tady, i když si budu dál jezdit ve své fordce, zůstanu jen jedním z přistěhovalců, nad nímž se slitovala velká země.</s> <s>Tak jsem se chvástal.</s> <s>Ve skutečnosti jsem se chtěl vrátit domů, kde žili lidé, kteří mi byli blízcí, kde jsem mohl plynně mluvit, naslouchat své mateřštině.</s></p>
<p><s>Ted už jsem věděl, že pokud budu zametat ulice, budu pro většinu lidí pouze tím, kdo zametá ulice, tedy metařem, kterého sotva zaznamenají.</s></p>
<p><s>V té chvíli se v šatně objevila první žena.</s> <s>Byla urostlá, její štíhlé boky obepínaly džínsy.</s> <s>Obličej měla osmahlý a svraskalý jako staré Indiánky na trhu v San-ta Fé.</s> <s>Tam jedna z nich, ta nejstarší a nejindiánštější, umístila k mému potěšení nad svým pultem tabulku, která prozrazovala, že křestní jméno té squaw je Venuše.</s> <s>Tahle paní Venuše si ani nesedla, vytáhla z kabelky krabičku stánek, a když si zapalovala, všiml jsem si, že se jí prsty chvějí.</s> <s>Zápalka zhasla dřív, než cigareta chytla, a Venuše ji za to proklela.</s> <s>Její hlas byl tak propitý, hluboký a ochraptělý a její intonace tak dokonale odpovídala jejímu zjevu, že první dámy předních scén často pověřované, aby hrály ženy z lidu, by k ní mohly docházet na hodiny.</s></p>
<p><s>Přišlo ještě několik stárnoucích a nevzhledných chlapíků, vzadu se začal převlékat malý tlouštík s chyt-ráckým pohledem.</s> <s>Vlastnil tu, stejně jako blbeček vedle mě, svoji skřínku.</s> <s>Z ní teď vytahoval šedozelený overal.</s></p>
<p><s>Přesně o šesté vstoupila paní z kanceláře a četla jména nás, kteří jsme měli dneska očisovat naši část města.</s> <s>Nejprve přečetla ty, co půjdou stavět značky, potom trojici, které připadne úkol vyprazdňovat pouliční kose.</s> <s>Nakonec tlouštíkovi v overal papíru a oznámila, že na komplex se přidělují Zoulo-vá, Pinz, Rada, Štych a naposledy přečetla i moje jméno.</s> <s>Zároveň přede mě položila oranžovou metařskou vestu.</s> <s>Přijal jsem ji, rychle jsem obešel stůl a vybral si skříňku nejvíc v rohu.</s> <s>Otevřel jsem dvířka, na nichž bylo křídou napsáno: Bul dinh Thi, vyndal z tašky doklady, bochánky, knížku i zápisník, nacpal si všechno do kapes a skříňku zase zavřel.</s></p>
<p><s>Vyšli jsme všichni na nevlídný dvůr, kam teď s hlukem přijížděly multikáry a kde dva mladíci házeli na nakladaček lopaty, košata, škrabky, vozíky, dopravní značky a otlučené popelnice.</s> <s>Bylo Čtvrt na sedm ráno, teprve čtvrt na sedm, vnímal jsem rozlohu dne před sebou.</s></p>
<p><s>Muž v overalu, který nám byl zřejmě přidělen za paráka, vykročil k bráně a z houfu dobrovolných me-tařů se opravdu vydělily Čtyři postavy, mezi nimi jsem zaznamenal i tu jedinou ženu, dále mladíčka s pobledlou dívčí tváří, který si nesl přes rameno přehozenou velkou brašnu, a muže, jenž mi připomínal profesora otorhinolaryngologie; ještě chlapíka s námořnickou čepicí.</s> <s>Ti lidé mi připadli cizí a vzdálení jako práce, kterou jsem hodlal vykonávat, nicméně Jsem spolu s nimi postupoval krokem, jenž by spise slušel pohřebnímu průvodu.</s> <s>Důstojně jsme kráčeli v oranžových stejnokrojích nuselskými ulicemi, kolem nás spěchali lidé do práce, my nespěchali, UŽ jsme v práci byli.</s></p>
<p><s>V takovém postavení jsem se ocital zřídka, většinu života jsem prospěchal, posedlý myšlenkou, co musím v životě stihnout, pokud chci dobře psát.</s> <s>Přál )sem si od détsTvf -stát se spisov^rdem ,1 s pí sov .lidství mi že spisovatel má být moudrý jako prorok, čistý a výjimečný Jako světec a dovedný i odvážný jako artista na visuté hrazdě.</s> <s>I když už vím, že nejsou vyvolená povolání a že moudrost.</s> <s>Čistota, výjimečnost, odvaha či dovednost u jednoho se mohou jevit jako ztřeŠtěnost, poskvrněnost, obyčejnost a zbytečnost u druhého, ta dávná představa uvízla v mém vědomí i podvědomí, nejspíš proto se bojím sám sebe označit tím slovem: spisovatel.</s> <s>Když jsem tázán na své povolání, snažím se vyhnout odpovědi.</s> <s>Kdo ostatně o sobě smí říci, že je spisovatelem?</s> <s>Může nanejvýš povědět: napsal jsem knihy.</s> <s>Občas mě napadá, že ani nejsem s to přesně vymezit, co je předmětem mé práce, co vlastně odlišuje opravdovou literaturu od pouhého spisování, jehož je schopen přece jen každý, dokonce Í ten, co nikdy nechodil do školy, kde by ho naučili písmena.</s></p>
<p><s>Teď jsem tedy mohl vychutnávat lenivou chůzi, uklidňující vědomí, že přesně vím, co se ode mě očekává.</s> <s>Zvolna jsme minuli Národní výbor, budovu Nejvyššího soudu a dorazili před bývalou sokolovnu, kde na nás už čekalo naše nářadí, košata, lopaty, škrabky a vozík, jehož korbu tvořila poloviční popelnice.</s> <s>Abych ukázal dobrou vůli, chopil jsem se největší lopaty.</s></p>
<p><s>V dětství jsem bydlel na kraji Prahy kousek pod kbelským letištěm ve vilce, která sousedila se zájezdní hospodou.</s> <s>Před polednem sem přijíždíval obecní me-tař.</s> <s>Zastavil se s vozíkem na prostranství, kde stávali formani s koňmi, vyndal z korby lopatu, téměř obřadně smetl koňské kobližky, případně i jiný neřád, nasypal je do vozíku, pak svoji kárku přitáhl ke zdi a odebral se do výčepu.</s> <s>Mně se líbil, měl čepici se štítkem, i když ne kapitánskou, a zakroucený knír na pamě našeho posledního císaře.</s> <s>Také Jeho povolání se mi líbilo, připadalo mi, že jistě patří k nejdůležitějším z těch, které mohou lidé vykonávat, a metan že proto požívají vážnosti.</s> <s>Ve skutečnosti tomu bylo spíše naopak.</s> <s>Ti, kteří zemi očisovali od smetí či od krys, nebyli nikdy ctěni.</s> <s>Nedávno jsem se dočetl, tak před dvěma sty lety jakýsi zhrzený štukatér, který pořezal nožem v kostele sv.</s> <s>Jiří své milé obličej, ústa a ramena, byl za to dán do vězení a doveden na popraviště.</s> <s>Dostal milost s tím, že musil za trest po tři léta očišovat městské ulice.</s> <s>Vážnosti většinou požívali jen ti, co zemi očišovali od lidského smetí, a to byli drábi, soudci anebo inkvizitoři.</s></p>
<p><s>Když jsem před dvaceti lety psal povídku o tom, jak porážejí koně, měl jsem vymyšlenou apokalyptickou scénu ze spalovny odpadků.</s> <s>Snažil jsem se dostat do pražské spalovny, kterou jsem kdysi ještě Jako chlapec viděl zdálky hořet, samu se měnit v jediný obrovitý odpadní škvarek, ale ředitel mě odmítl vpustit dovnitř.</s> <s>Nejspíš se bál, že chci odhalovat uvnitř jeho krematoria nějaké nedostatky.</s></p>
<p><s>O mnoho let později jsem dělal sanitáře v Krčské nemocnici a odvážel jsem každé ráno odpadky k velké peci, zakrvácené obvazy, gázy plné hnisu, chlupy, vlasy, špinavé cáry, které páchly po lidských výkalech, samozřejmě i spousty papírů, plechovek, rozbitého skla a umělé hmoty.</s> <s>Všechno jsem lopatou házel do pece a s úlevou jsem pozoroval, jak se marast svíjí jakoby v křečích, jak se rozpouští v plamenném žáru, a naslouchal jsem, jak sklo praskavě vybuchuje a puká, jak oheň vítězně hučí.</s> <s>Jednou, nikdy jsem neodhalil proč, zda oheň byl příliš prudký či naopak nedomrlý anebo jestli to zavinil vítr, smetí neshořeio, ale průvan, který táhl pecí, je vysál vzhůru a vyplivoval je ústím vysokého komínu k nebesům a já s úžasem i s ustrnutím sledoval, jak všechno moje smetí: hadry, papíry i cáry zakrvácených obvazů se opět snášejí k zemi, jak se zachycují ve větvích stromů, a ty, které je šastně minou, míří do otevřených oken pavilónů.</s> <s>A v té chvíli se seběhli idioti a imbecilové z Ústavu sociální péče, co se starali o parkovou úpravu nemocnice, a nadšeně hýkali a ukazovali na vysoký stříbrný smrk, který byl ověšený jako vánoční stromek.</s></p>
<p><s>Tehdy mě napadlo, že to, co se právě přihodilo, je jen názornou ukázkou každodenních dějů.</s> <s>Žádná hmota nezanikne, dá se nanejvýš změnit její podoba.</s> <s>Smetí je nesmrtelné, prolíná vzduchem, nabobtnává ve vodě, rozpouští se, hnije, tlí, mění se v plyn, v dým, v saze, putuje si světem a zvolna Jej zavaluje.</s></p>
<p><s>Začali jsme v ulici Lomnického, naše Venuše, která se zřejmé jmenuje Zoulová, se oháněla koštětem, druhým koštětem jí pomáhal muž v kapitánské čepici, který většinu času mlčky přežvykoval a občas uplivl velkou zpěněnou slinu.</s> <s>Nametali mi na lopatu hromádku smetí a já házel všechno svinstvo do popelnice na vozíku.</s> <s>Když byla popelnice plná, obrátili jsme ji dnem vzhůru a vysypali na chodník, všechno smetí na kupu, tu pak měla nabrat a odvézt multikára.</s> <s>Tak Jsme za sebou kupkami značili cestu a zvolna Jsme postupovali k Vyšehradu.</s> <s>Hleděl Jsem na barevné koruny stromů, kynuly mi z dálky, i když mě pod nimi nikdo nečekal, Í když ona mě už nečekala.</s> <s>Říkám jen: ona, v duchu ji většinou nepojmenovávám.</s> <s>Jména se ohmatají a omelou stejně Jako něžná slova.</s> <s>Někdy jsem si ji sám pro sebe nazýval vědma.</s> <s>Věštívala totiž lidem a připadala mi vědoucí, také tajemno ji obklopovalo a ona jím krásněla.</s> <s>Při křtu jí dali Jméno Dar-ja.</s></p>
<p><s>Nedokázal jsem si vzpomenout, zda jsme tu spolu někdy byli, naše setkání mi za ta léta splynula — let se navršilo jako v písni o službě u sedláka.</s> <s>Poznal jsem ji ještě rok předtím.</s> <s>Tehdy jsem navštívil přítele v maringotce, kde se zaučoval na dělníka geologického průzkumu.</s> <s>Všiml jsem si sošky, která svou fantask-ností vystupovala ze strohého prostředí vozu.</s> <s>Přítel, který ještě nedávno psával výtvarné kritiky, mi pak chvílí vyprávěl o výtvarnici, jejíž svět se rozprostírá v hranicích snu, blázniviny, vášně a něhy.</s> <s>Řekl mi, že návštěva v její dílně patří k velkým zážitkům, a já si zapsal její adresu do notýsku.</s> <s>Když jsem sháněl dárek k narozeninám pro svoji ženu, vzpomněl jsem si na tu adresu.</s></p>
<p><s>Dílna se nacházela v nevelkém klenutém sklopení malostranského domu.</s> <s>Třetinu místnosti zabíraly dřevěné regály s jejími výtvory.</s></p>
<p><s>Přijala mě vlídně a chvíli se mnou rozmlouvala, dokonce mi pověděla něco o své dcerce a vyptala se i na to, co děláme já a moje žena.</s> <s>Ale její zájem jsem si vysvětloval tím, Že jsem přišel jako zákazník.</s></p>
<p><s>Obratně se pohybovala mezi regály.</s> <s>Na její dlouhé sukni se při chůzi vlnily oči a rty, vzorek z hnědých očí a rudých rtů.</s> <s>Její oči byly modré a rty spise bledé.</s> <s>Co by se stalo, kdybych ji mezi regály objal?</s> <s>Ale věděl jsem, že to neudělám.</s></p>
<p><s>Koupil jsem ptáka s tenkým krkem, na kterém seděla hranatá hlavička a v ní šibalská lidská očka.</s> <s>Zabalila mi dárek do hedvábného papíru a doprovodila mě ke dveřím.</s> <s>Pak jsme se mnoho měsíců neviděli.</s> <s>Až v předvečer mých sedmačtyřicátých narozenin se u mě nečekaně objevila, potřebovala si půjčit svoji sošku na výstavu, která se konala v Budapešti.</s> <s>Pozval jsem ji dovnitř a představil ženě; ta se zaradovala, že Ji poznává.</s> <s>Seděli jsme ve třech v mé pracovně.</s> <s>Lída, kterou teší dělat lidem radost, chválila její sošku.</s></p>
<T Kundera>
<C 1>
<p><s>V únoru 1948 vystoupil komunistický vůdce Klement Gottwald na balkón pražského barokního paláce, aby promluvil ke statisícům občanů zaplnivším Staroměstské náměstí.</s> <s>To byla historická chvíle v dějinách Čech.</s> <s>Osudová chvíle, jaké přicházejí jednou, dvakrát za tisíciletí.</s></p>
<p><s>Gottwald byl obklopen svými soudruhy a těsně vedle něho stál Clementis.</s> <s>Poletoval sníh, bylo chladno a Gottwald byl prostovlasý.</s> <s>Starostlivý Clementis sundal svou kožešinovou čepici a posadil ji Gottwaldovi na hlavu.</s></p>
<p><s>Propagační oddělení rozmnožilo ve statisících exemplářích fotografii balkónu, na němž Gottwald, s beranicí na hlavě a soudruhy po boku, mluví k národu.</s> <s>Na tom balkóně začaly dějiny komunistických Čech.</s> <s>Tu fotografii znalo z plakátů, učebnic a museí každé dítě.</s></p>
<p><s>O čtyři roky později Clementise obžalovali ze zrady a pověsili.</s> <s>Propagační oddělení ho okamžitě vyškrábalo z dějin a ovšem i ze všech fotografií.</s> <s>Od té doby stojí už Gottwald na balkóně sám.</s> <s>Tam, kde býval Clementis, je jen prázdná zeď paláce.</s> <s>Z Clementise zbyla jen čepice na Gottwaldově hlavě.</s></p>
<C 2>
<p><s>Je rok 1971 a Mirek říká: Boj člověka proti moci je boj paměti proti zapomnění.</s></p>
<p><s>Chce takto ospravedlnit to, co jeho přátelé nazývají neopatrností: vede si pečlivě své deníky, uschovává korespondenci, dělá zápisy ze všech schůzek, na nichž probírají situaci a uvažují, co dělat dál.</s> <s>Vysvětluje jim: Ničím se neproviňují proti ústavě.</s> <s>Skrývat se a mít pocit viny, to by byl začátek porážky.</s></p>
<p><s>Před týdnem, když jako člen stavební party pracoval na střeše novostavby, ohlédl se dolů a dostal závra.</s> <s>Zakymácel se a zachytil se rukou za neupevněný trám, který se uvolnil a z pod něhož ho pak musili vyprošovat.</s> <s>V první chvíli vypadalo zranění hrozně, ale když pak zjistil, že je to jen banální zlomenina paže, řekl si s uspokojením, že bude mít pár týdnů volna a zařídí si konečně věci, na které dosud neměl čas.</s></p>
<p><s>Přece jen dal nakonec zapravdu opatrnějším kamarádům.</s> <s>Ústava sice zaručuje svobodu slova, ale zákony trestají vše, co se dá nazvat podvracením státu.</s> <s>Člověk nikdy neví, kdy začne stát křičet, že ho to či ono slovo podvrací.</s> <s>Rozhodl se proto, že přece jen odveze kompro-mitující písemnosti na bezpečné místo.</s></p>
<p><s>Ještě předtím však chce zařídit tu záležitost se Zdenou.</s> <s>Telefonoval jí do jejího města, ale nemohl se jí dovolat.</s> <s>Ztratil tak čtyři dny.</s> <s>Až včera se mu podařilo s ní mluvit.</s> <s>Slíbila mu, že ho bude dnes odpoledne čekat.</s></p>
<p><s>Jeho sedmnáctiletý syn protestoval, že Mirek přece nemůže řídit auto, když má jednu ruku v sádře.</s> <s>Řízení opravdu nebylo snadné.</s> <s>Zraněná ruka se mu houpala v pásce před hrudí, bezmocná a nepoužitelná.</s> <s>Když přehazoval rychlost, musil vždy na okamžik pustit volant.</s></p>
<C 3>
<p><s>Chodil se Zdenou před pětadvaceti lety a zůstalo mu na ni z toho období jen několik vzpomínek.</s></p>
<p><s>Když se jednou sešli, utírala si kapesníkem oči a popo-tahovala nosem.</s> <s>Ptal se jí, co jí je.</s> <s>Vysvětlila mu, že včera zemřel nějaký ruský státník.</s> <s>Nějaký Ždanov, Arbuzov nebo Masturbov.</s> <s>Měřeno na množství slzných kapek, otřásla jí smrt Masturbova víc než smrt vlastního otce.</s></p>
<p><s>Je vůbec možné, že se to stalo?</s> <s>Nevymyslila si ten pláč nad Masturbovem jen jeho dnešní záš?</s> <s>Ne, určitě se to stalo.</s> <s>Je ovšem pravda, že bezprostřední okolnosti, které dělaly z jejího pláče pláč věrohodný a skutečný, mu dnes již unikaly a vzpomínka se stala nepravděpodobná jako karikatura.</s></p>
<p><s>Všechny vzpomínky, co na ni měl, byly takové.</s> <s>Vraceli se spolu tramvají z bytu, kde se poprvé milovali.</s> <s>(Se zvláštním zadostiučiněním se Mirek ujišoval, že na jejich soulože už naprosto zapomněl a neuměl by si z nich vybavit ani jedinou vteřinu.) Seděla v koutku na lavici, tramvaj drkotala a její tvář byla zasmušilá, do sebe ponořená a podivuhodně stará.</s> <s>Když se jí ptal, proč je tak zamlklá, dověděl se, že nebyla spokojena s jejich milováním.</s> <s>Řekla, že ji miloval jako intelektuál.</s></p>
<p><s>Intelektuál byla v tehdejší politické hantýrce nadávka.</s> <s>Označovala člověka, který nerozumí životu a je odtržen od lidu.</s> <s>Všichni komunisté, kteří byli toho času pověšeni jinými komunisty, byli obdarováni touto nadávkou.</s> <s>Oproti těm, co stáli pevně na zemi, vznášeli se prý ve vzduchu.</s> <s>Bylo proto svým způsobem spravedlivé, že jim byla země pod nohama z trestu definitivně odejmuta a oni zůstali viset kus nad ní.</s></p>
<p><s>Ale co tím Zdena myslila, když ho obvinila, že souloží jako intelektuál?</s></p>
<p><s>A tak či onak, nebyla s ním spokojena, a tak jako dovedla abstraktní vztah (vztah k neznámému Masturbo-vovi) naplnit nejkonkrétnějším citem (materializovaným v slze), uměla i nejkonkrétnějšímu aktu dát abstraktní význam a své nespokojenosti politické pojmenování.</s></p>
<C 4>
<p><s>Dívá se do zpětného zrcátka a uvědomuje si, že za ním jede stále stejné osobní auto.</s> <s>Nikdy nepochyboval o tom, že je sledován, ale dělali to až dosud s mistrovskou diskrétností.</s> <s>Dnešním dnem došlo k zásadní změně: chtějí, aby o nich věděl.</s></p>
<p><s>Asi dvacet kilometrů za Prahou je uprostřed polí veliká ohrada a za ní dílny autoopravny.</s> <s>Má tam dobrého známého a chce, aby mu vyměnil vadný startér.</s> <s>Zastavil auto před vjezdem, zahraženým červenobíle pruhovanou závorou.</s> <s>Stála u ní tlustá bába.</s> <s>Mirek čekal, až zvedne závoru, ale ona se na něho jen dlouze dívala a ani se nepohnula.</s> <s>Zatroubil, ale bez výsledku.</s> <s>Vykoukl z okénka.</s> <s>Bába řekla: "Ještě vás nezavřeli?"</s></p>
<p><s>"Ne, ještě mne nezavřeli," odpověděl Mirek: "Můžete zvednout tu závoru?"</s></p>
<p><s>Ještě několik dlouhých vteřin se na něho netečné dívala, pak zívla a odešla do vrátnice.</s> <s>Rozvalila se tam za stolem a už se na Mirka nepodívala.</s></p>
<p><s>Vystoupil tedy z auta, prošel kolem závory a vyhledal v dílně známého mechanika.</s> <s>Ten se s ním vrátil a sám zvedl závoru (bába seděla dál netečné ve vrátnici), aby Mirek projel s vozem na dvůr.</s></p>
<p><s>"Vidíš, to máš z toho, že jsi se tolik ukazoval v televizi," řekl automechanik.</s> <s>"Zná tě pak od vidění kdekterá bába."</s></p>
<p><s>"A kdo je to?"</s> <s>ptal se Mirek.</s></p>
<p><s>Dověděl se, že invaze ruského vojska, které obsadilo Čechy a prosazovalo všude svůj vliv, ji probudila k neobyčejnému životu.</s> <s>Viděla, jak lidé výše postavení než ona (a celý svět byl výše postaven než ona) jsou dík sebemenšímu nařčení zbavováni moci, postavení, zaměstnání i chleba a vzrušilo ji to: začala sama udávat.</s></p>
<p><s>"A jak to, že je pořád vrátná?</s> <s>To ji ani nepovýšili?"</s></p>
<p><s>Automechanik se usmál: "Neumí napočítat do pěti.</s> <s>Nemůžou ji povýšit.</s> <s>Mohou jí jen znovu potvrdit její právo udávat.</s> <s>To je celá odměna."</s> <s>Pak zvedl kapotu a zadíval se do motoru.</s></p>
<p><s>Mirek si náhle uvědomil, že dva kroky vedle něho stojí muž.</s> <s>Ohlédl se po něm: měl šedé sako, bílou košili s kravatou a hnědé kalhoty.</s> <s>Nad silným krkem a oteklou tváří se vlnily naondulované šedivé vlasy.</s> <s>Stál a díval se na mechanika, skloněného pod zvednutou kapotu.</s></p>
<p><s>I mechanik si ho po chvíli všiml, zvedl se a řekl: "Hledáte někoho?"</s></p>
<p><s>Muž se silným krkem a naondulovanými vlasy odpověděl: "Ne.</s> <s>Nehledám nikoho."</s></p>
<p><s>Mechanik se znovu sklonil do motoru a řekl: "Na Václavském náměstí v Praze stojí člověk a blije.</s> <s>Kolem něho jde jiný muž, dívá se na něho a smutně kývá hlavou: - Kdybyste věděl, jak vám rozumím..."</s></p>
<T Pavel>
<C Koncert>
<p><s>Pro každého rybáře je vůbec nejlepší začít si něco s rybami už jako holka nebo kluk.</s> <s>Když ho zasvětí  do  tajů  rybařiny  táta, strejda nebo  nějaký převozník.</s> <s>U nás to byl převozník Karel Prosek z Luhu pod Branovem, který se postupně stal naším strejdou.</s></p>
<p><s>Ten učil chytat nejen bratry Huga, Jirku a mě, ale také našeho povedeného tatínka.</s> <s>Strejda Prosek se v Berounce asi narodil jako vodníci a do Luhu přišel s velkou vodou.</s> <s>Měl krásný knír jak dragouni a zvučný hlas a taky pěknou postavu.</s> <s>Dovedl všechno na světě.</s> <s>Orat a sít, dojit krávy, vařit uhlířinu, najít hřiby a křemenáče v době, kdy nerostly, převážet za velké vody, plést košíky, ulovit srnce, zachránit lidi i promrzlou zvěř, dát hlupákům přes hubu, uměl se smát.</s> <s>Za veliké vody převážel párkrát porodní asistentku Flýbertovou s jejím nepostradatelným kufříkem.</s> <s>A taky věděl, jak na ryby.</s> <s>Napichoval je z lodi za měsíčných nocí na vidlice zvané grondle, stavěl jim do cesty vrše, nahazoval šňůry a navenek je lovil na prut jak pán.</s></p>
<p><s>To bylo ještě za starého Rakouska,  kdy na křivoklátském hradě seděl kníže pán Max Egon Fürstenberg a jedl Ohnivcův guláš a popíjel rakovnické pivo.</s> <s>Prosek jako nejlepší rybář v kraji měl od něho povoleno chytat všemi způsoby po celé řece.</s> <s>Jenom úhoře, kteří mají maso jako lotosový květ.</s> <s>musel odnášet na hrad.</s> <s>Mel na ne pytlík, který mu jeho žena Karolína ušila z kanafasu.</s> <s>Nosil je živé podle Berounky na hrad.</s> <s>Brána se před ním sama otvírala jako před rytířem.</s> <s>Vysypal úhoře do vysmolené dřevěné kádě s vodou a občas dostal peníz ze zlata.</s> <s>Byl ha něm císař a celý peníz se podobal slunci.</s></p>
<p><s>Poté, co odjel kníže v kočáře za čtyři cizí vrchy a čtyři cizí řeky, zakázali Proškovi chytat všemi způsoby a řekli mu, že mu stačí způsob jen jeden, a to prut.</s> <s>Prosek měl dlouhý, žlutý bambusový prut.</s> <s>Bič bez navijáku.</s> <s>Šel proti tekoucí vodě, aby ho ryby neviděly, a občas práskal bičem a práskal dragounskýma fousama, a proto se tomu celému způsobu říkalo "na práskan-du".</s></p>
<p><s>V té době jsme tam přijeli naším vozem my.</s> <s>Otec Leo, matka Herma, bratři Hugo a Jiří a já.</s> <s>To byla celá naše rodina.</s> <s>Pozorovali jsme Proška od olší z druhé strany řeky.</s> <s>Pohyboval se na kluzkých kamenech jako lovící vydra.</s> <s>Splávek lítal na přesně určená místa.</s> <s>A ryby?</s> <s>Ty jako by vyskakovaly samy z vody.</s> <s>Stříbrní tloušti s červeným kormidlem ploutve u prdelky a elegantní parmy s vousama.</s> <s>Nabřichatělé plotice z tišin a proudníci z proudů.</s> <s>Klouzali do síky, svoboda končila, přišel jejich pán, král pytláků.</s> <s>Tatínek nadšeně volal: "Hermo!</s> <s>To je koncert!</s> <s>Jako Kubelík."</s> <s>A rázem vyrostly v mé hlavě po celém břehu řady sedadel a v nich seděli páni v anglických kostkovaných pumpkách a dámy v růžových krinolinách.</s> <s>Vzdychali a tleskali při každé rybě:</s></p>
<p><s>Messieurs, mesdames, to je pravé umění.</s> <s>Prošek chytil do přeplněné síky poslední rybu, zapálil si retku a uklonil se.</s> <s>Tribuny zmizely a on se přebrodil mělkou řekou k mému tatínkovi.</s> <s>Rázem se měli rádi, protože tatínek byl taky pěkný kos.</s> <s>Dovedl dát hlupákům přes hubu jako Prošek.</s> <s>A co nedoved, to ho Prošek naučil.</s> <s>Tatínkovi hrubián Prosek vyhovoval, protože celý život tvrdil, že fajnoví lidi stojí za hovno.</s> <s>Domluvil se s Proškem, že budeme jezdit do převoznické chalupy na letní byt k němu a nikam jinam.</s></p>
<C Moje první ryba>
<p><s>Prošek se vracel z hospůdky Anamo v náladě a prozpěvoval si vojenské písničky.</s> <s>Uměl jich mnoho, ve válce bojoval v Srbsku.</s> <s>V boku mu zůstala nevyndaná střepina, ale ta ho přestala zlobit, jakmile měl v sobě několik ostrých.</s> <s>Když dorazil s lodí k nám, dal vlčákovi Holanovi pusu na čenich a sedl si pod vonící akát.</s></p>
<p><s>Byl jsem tehdy na přívoze, bráškové mě zase nevzali s sebou, vzali radši holku Dášu, dceru Bédi Peroutky, která mě velice přehlížela.</s> <s>Strejda se na mě podíval zelenýma očima: "Pojď sem, prdelko!"</s></p>
<p><s>Pomalu jsem se k němu došoural, moc mě nemiloval.</s> <s>Nejraději měl Jirku, to byl uličník podle jeho gusta.</s> <s>Já byl nejmladší, mazlíček.</s> <s>Prošek se na mě pátrávě podíval a vytáhl z ušmudlané kapsy kyselou okurku: "Tumáš."</s></p>
<p><s>Vyndal jsem si prst z pusy a strčil tam okurku.</s> <s>Pozoroval mě.</s> <s>Pak vytáhl placatou láhev a přikázal: "Cvakni si."</s></p>
<p><s>Nic v ní už nebylo.</s> <s>Ale zatvářil jsem, se blaženě.</s> <s>Neexistující alkohol nás sblížil.</s> <s>Vstal a naznačil, abych šel za ním do stodoly.</s> <s>Vytáhl dlouhý lískový prut a povídal: "Udělám ti prut.</s> <s>Mám ho pro tebe už dlouho."</s></p>
<p><s>Vytáhl z kapsy ostrý nůž a dělal šmik sem a šmik tam a já pozoroval jeho upracované ruce, na kterých chyběl prst, který si vlastnoručně ušmikl při řezání proutí na košíky.</s> <s>Viděl jsem jeho tvář, zkřivenou bolestí, zase ho bolela střepina v boku.</s> <s>Ale alkohol na bolest mu došel.</s> <s>Dokončil prut.</s> <s>Tehdy jsem nevěděl, že to byl můj nejcennější prut, ale dnes to vím.</s> <s>Byl to prut dětství, kterému se nemohly vyrovnat pozdější výrobky amerických a japonských továren.</s> <s>Přivázal na něj vlasec a připevnil brk z husy a háček.</s> <s>Potom řekl:</s></p>
<p><s>"U ostrova jsou okouni samotáři.</s> <s>Jdi tam, prdelko, a pocuchej jim hřívu.</s> <s>Já tu na tebe počkám."</s></p>
<p><s>Schoulil se do klubíčka a Holan mu dal hlavu do klína.</s> <s>Po pěšince jsem došel až k ostrovu.</s> <s>Bylo před polednem, hřálo slunce.</s> <s>Navlékl jsem žížalu a nahodil prut.</s> <s>Nic nebralo, jen modravá sídla usedala na stulíky a kdesi v zátočině hodovali mlaskající tloušti.</s> <s>Bílý brk ležel na hladině nehybně jako bílá loď za bezvětří.</s> <s>V duchu jsem mu vztyčil plachty a poručil kapitánovi, aby plul, aby ho táhla po hladině barevná ryba.</s> <s>Ale brk stál, mně se klížily oči, jen občas jsem mžoural jedním okem, zda má bílá lod už vyplouvá.</s></p>
<p><s>Najednou se brk otřásl a udělal se kolem něho kruh.</s> <s>A znova a znova, jako by to byly signály z nesmírných vodních hloubek.</s> <s>Někdo si hrál a laškoval s lodí, jako by nahazoval koženým řemenem motory.</s> <s>Nebyla to tedy plachetnice, ale bílá motorová loď.</s> <s>Pak brk zapanáčkoval, stoupl si na hlavu a nohy dal nahoru jak napůl potopená kachna.</s> <s>To už jsem prut křečovitě svíral rukama.</s> <s>Jistě to bude okoun s hřívou, co tu bydlí na samotě.</s> <s>Brk udělal zatím hupsl, a zmizel.</s> <s>Ale bylo vidět, jak míří pod hladinou ke stulíkům.</s> <s>Sekl jsem.</s> <s>Prut se ohnul do oblouku a já ucítil poprvé v životě slastný tah ryby.</s> <s>Po mocném oboustranném zápolení se objevila zježená tlama.</s> <s>Byl to okoun, a byl veliký jak kostkovaná červená čepice, jenže byl také olivově zelený a přes sebe měl tmavé pruhy.</s> <s>Nesl své červené ploutve jako bojové zástavy a hrbem se podobal býku.</s> <s>Místo očí měl zlaté živé penízky a na hřbetě mu trčela zježená kopí.</s> <s>To nebyla ryba, to byl drak, opancéřovaný rytíř s červeným peřím na přilbě.</s></p>
<p><s>Vyvlekl jsem ho na trávu a lehl si na něj, aby neutekl.</s> <s>Oba jsme byli zápasící kluci.</s> <s>Potom jsem ho nesl slavnostně na přívoz.</s> <s>Pobodal jsem se o jeho kopí a z prstů mi maličko prýštila krev.</s> <s>Myslel jsem na to, že strejda Prosek mě bude mít od dnešního dne stejně rád, jako Jirku.</s> <s>Prosek seděl už na lavičce a pil kozí vermut, mlíko, na vyhnání alkoholu.</s> <s>Chválil mě: "Jsi pašák."</s></p>
<p><s>Stáhl okouna a hlavu s kůží přitloukl na vrata stodoly.</s> <s>Aby všichni viděli, že se v Luhu pod Branovem zrodil další rybář.</s></p>
<p><s>Vzal jsem stoličku na dojení a sedal jsem pod trofejí celé dny.</s> <s>Když šel někdo na přívoz, kašlal jsem a smrkal, abych na okouna upozornil.</s> <s>Sklidil jsem spoustu slávy.</s> <s>Přišla i holka Dáša, dcera Bédi Peroutky.</s> <s>Dala nu pusu na tvář a pronesla: "Jsi opravdovej frajer."</s></p>
<p><s>Jednou v noci však trofej zmizela neznámo kam.</s> <s>Je možné, že ji sežrala kočka Andělka.</s> <s>Ale spíš je pravděpodobné, že ji sundal z vrat můj milovaný strejda Prosek.</s> <s>Měl už mého chlubivého počínání plné zuby a začínal jsem mu být zas protivnej.</s></p>
<C Souboj o štiky>
<p><s>Moji bratři mě konečně vzali do party.</s> <s>Chystali jsme nástražní rybičky, oficiálně se jmenovali hrouzci dlouhovousí.</s> <s>Ale my jsme té rybičce říkali řízek, stejně jako řízek na smažení.</s> <s>Je to pohledná rybička, má dva vousky modroyousky a je mramorovaná skoro jako mramor.</s> <s>Pánbůh se při tvoření na ní vydováděl.</s> <s>Ale je důvěřivá a hloupá.</s></p>
<p><s>Při lovu řízků jsme v řece zviřovali nohama písek a bahýnko.</s> <s>Řízkové v tom kalu hledali potravu.</s> <s>Našli udičku se žížalkou.</s> <s>Udělali zob jako slepice, zatáhli za spláveček, my cukli, a řízečci se octli na světle božím.</s> <s>Někdy nám připluli až k nohám a klovali nás do prstů.</s> <s>Klof.</s> <s>Klof.</s> <s>Klof.</s> <s>My si čachtali nohy v chladné vodě a přitom jsme rybařili.</s> <s>Rybičky jsme dávali do plechovek a tatínek se strejdou Proškem na ně chytali štiky a další vodní kanibaly.</s></p>
<p><s>Ale řízků bylo tehdy v řece málo.</s> <s>Strejda Prosek přišel na to, že štiky žerou v poslední době také okouny.</s> <s>Poznaly, jak lahodné maso má pichlavý okoun.</s> <s>Na jídelním lístku štik se octli okouni a nikdo o tom nevěděl.</s></p>
<p><s>V té době jezdil na Křivoklátsko se svou starou károu a se svou ženou Vlastou typograf ze Žižkova Béda Peroutka, přívrženec Viktorie Žižkov.</s> <s>S mým tatínkem se brzy skamarádil.</s> <s>Na vánoce si posílali bramborový salát v malovaných nočnících.</s> <s>Oba byli mladí.</s> <s>Když se jelo z Křivoklátská na Prahu, zvenku na otevřených kabrioletech visely štiky a vzadu za auty skákaly přivázané hrnce a kýble.</s> <s>Na rychlosti nezáleželo.</s> <s>Cestou na sebe posádky pokřikovaly hesla a hlavně neslušná slova.</s> <s>Zeny se už nerděly, protože na to byly zvyklé.</s></p>
<p><s>Na Křivoklátě musel tatínek zvolat: "Tady bydlí cukrář Holub!"</s> <s>Z následujícího vozu se ozvalo radostné Peroutkovo:</s> <s>"Tak mu prdel polub!"</s></p>
<p><s>Jak to tatínek nevykřikl, tak měl Peroutka jeden den a jednu noc špatnou náladu.</s></p>
<p><s>Jednou si v Luhu usmyslel, že to tatínkovi a Proškovi v rybách ukáže, a vyjel s místním borcem  Františkem  Pavlíčkem  na  štiky k Čertově skále.</s> <s>Čertova skála se tam prý říkalo proto, že tam jednou šel myslivec, měl v kapse flašku čerta, zakopl o skálu, čert vypadl, vylil se, no a od těch dob to byla opravdu Čertova skála.</s> <s>Druhá, střízlivější verze praví, že Čert měl za noc postavit přes Berounku most, aby si odnesl dceru z Rybárny.</s> <s>Ale do rozbřesku a kohoutího kokrhání to nestačil, a tak utřel nos.</s> <s>Zůstal pak na té skále.</s> <s>Pod tou skálou byly odjakživa v hloubce štiky.</s></p>
<p><s>Když se tatínek o tom manévru dověděl, vzali s Proškem okounky jako malované a pluli lodí proti vodě nahoru nad ostrov a potom dál až k Brtvě, ke štičím tůním.</s></p>
<p><s>Chytili velké štiky.</s> <s>Jedna štika si prý dokonce vyskočila pro okounka, hned když padal do tůně, takový měla apetit.</s></p>
<p><s>Vrátili se krátce před Bédou.</s> <s>Béda se radostně rozkročil na druhé straně, držel nad hlavou dvoukilovou štiku a volal: "Tady je to, co se nedá fendovat!"</s> <s>"Pojeď na druhou stranu, ty blboune!" zval ho tatínek.</s></p>
<p><s>Jak Béda připlul, vzal ho pod ruku a vedl ho k haltýři.</s> <s>V bedně se rýsovaly temně zelené hřbety tří velkých štik.</s> <s>Béda se rychle opláchl Vodou, aby neomdlel a nespadl po hlavě do řeky.</s></p>
<p><s>Jenom zasípal:</s> <s>"Vy parchanti.</s> <s>Nějak jste nás podvedli."</s> <s>Tatínek mu večer pod akátem prozradil to tajemství s okouny a poradil mu, kam má ráno na štiky jet.</s> <s>Ten akát měl totiž takovou moc, že pod ním každý mluvil pravdu.</s> <s>Dokonce i rybáři.</s></p>
<T Vancura>
<C Napomenutí>
<p><s>Chci vás upozorniti, řekl Hugo, že vše, čeho bych si mohl vážiti u lidí Špatných řemesel, je špetka klidu.</s> <s>Avšak vy pokřikujete!</s> <s>Ticho!</s> <s>Vezmu si tuto zbraň a postavím se, abych vám odpovídal.</s></p>
<p><s>Řka to major uchopil bidélko, jehož se užívá k rovnání údů při vyučování plavbě, a zaujav postavení podřepu pěkným útokem srazil vyprázdněnou láhev.</s></p>
<p><s>Kulatý světe!</s> <s>vykřikl Antonín, co to činíte?</s> <s>Hle, abbé zemře strachem.</s></p>
<p><s>Zatím vsak kanovník obracel listy v své knize a našed místo, jež hledal, řekl:</s></p>
<p><s>Dobrá, dobrá, rozmetejte tuto skrýši pornografie pěstí nebo toporem.</s> <s>Zasluhuje svého osudu.</s> <s>Čiňte se ze všech sil, znám prostředek, jenž vás usadí.</s></p>
<p><s>Potom přistoupil k majorovi, jenž neustával předváděti lítý zápas, a povýšeným hlasem četl VIL knihu ód Horatiových, 0063o veliký Antonín neznaje jiných výrazových prostředků síly, jež tryská a dere se ze zdravého těla, popadl jakýsi špalek a zvedl jej sto a jedenkrát do výše.</s></p>
<C Námluvy>
<p><s>Paní Kateřina Durová, naslouchajíc kanovníkovi, jenž sypal krásné verše jako z rukávu, zkřížila ruce na prsou a pravila:</s></p>
<p><s>Jsem zde a slyším vás, pane.</s> <s>Latina jest prý jazyk Římanů a vypravuje se, že tento jazyk zemřel a že je mrtev.</s> <s>Jaké nesmysly, abbé, mluvil jste dosti hbitě a dosti dlouho, abychom je odsoudili.</s></p>
<p><s>Avšak nyní si odpočiňte a vypravujte mi něco v naší mateřštině, nebo jest se mi přiznati, že chápu jen zpola smysl latinských řečí.</s> <s>Jsou tak obšírné!</s> <s>Zdá se mi poněkud přehnané toto učleněné vyjadřování, jež připomíná krupobití, nechci však pochybovati, že jste promlouval o počestných citech.</s></p>
<p><s>Ach, ovšem!</s> <s>Bývaly to časy, když jsme si krátily chvíli šprýmovnými průpovídkami, zpěvem a hrou na hudební nástroje.</s> <s>Ouvej, pane, byl byste se posedl, slyše jakéhosi varhanáře, jenž mě štípal do boků prozpěvuje si písničku za písničkou.</s> <s>Jsem si jista, že jeho vynalézavost nezadá v mnohem vaší řemeslné dovednosti, jakkoliv jste vy shlédl cizí země a navštěvoval školy až po svůj zralý věk.</s></p>
<p><s>Řkouc to paní smetla s lavice udičky, niti i ostatní součástky nezbytné k rybolovu a překračujíc valchu, jež spadla na zemí, vlékla lavici na jižní stranu plovárny.</s></p>
<p><s>Nuže, pane, mluvila dále Kateřina Durová, když usedla, pojďte sem, pojďte za mnou, toto sedadlo není tak nepohodlné, jak se vám zdá, a obejdeme se zde bez latiny.</s></p>
<p><s>Ti dva, doložila ukazujíc na mistra a na majora, nepostihnou ani jediného slova.</s> <s>Vsadím se, že si navzájem vypravují o střelných zbraních a o jakémsi bláznivém závodění.</s> <s>Ach, vizte mého manžela, drží levici upaženu a zajisté chce namluviti majorovi, že je v tomto úkonu nesmírná síla.</s> <s>Ach, co si mám pocítí, jestliže tento neomalený člověk křičívá jen proto, aby si cvičil dech a zvětšil objem hrudníku?</s> <s>Co mám činiti, jestliže den co den jej vidím, jak hopsá a skáče o tyči až do výše stropu?</s></p>
<p><s>Mistr, odtušil kanovník, se stará a pečuje o svoje tělo snad příliš, avšak nikdy jsem jej neponoukal ani jsem ho nepovzbuzoval, aby to činil bez výhrady.</s> <s>Mistr, vy a já, paní, jsme v létech, kdy se již nekřičí z plných plic a kdy můžeme minouti plot sousedův bez pokušení, abychom jej přeskočili.</s> <s>Nelibuji si v okázalých kouscích.</s></p>
<C Cesta ctnosti>
<p><s>Tak jest, tak jest, abbé, přisvědčila paní vstávajíc se svého místa, avšak, uvážíme-li váš věk, měl byste býti shovívavější.</s> <s>Nevinná hra, již, jak vidíte provozuje můj manžel, je snad pošetilá, ale není neřestná a nezasluhuje odsouzení tak prudkého.</s> <s>Nevím, jaké záští jste pojal a z jaké příčiny tropíte poplach.</s> <s>Probůh!</s> <s>Dáte se do latiny, jež se ukáže nesmyslem tak popuzujícím.</s></p>
<p><s>Řkouc to, Kateřina se obrátila k svému manželovi a pravila, že kanovník je zvrácený muž, na nějž je míti pozor.</s></p>
<p><s>Ah, děl Antonín Důra, to mne nehne, to se mne netýká.</s></p>
<p><s>A zanechav ženu bez obšírnější odpovědi, povzbuzoval majora, aby ukázal obrat, o němž mluvil.</s></p>
<p><s>Zde jest, zde jest, vykřikl Hugo, bodaje bidélkem do Škvíry mezi prkny, jež zdaleka připomínala mezižebří.</s></p>
<C Nové námluvy>
<p><s>Jste zlověstný, majore, pravila paní Durová.</s> <s>Vždy zpocený, vždy rozkročený, s napřaženou rukou, s dvěma či třemi blesky pohledů, podobáte se málem strážmistrovi, jejž jsem znávala dosti důvěrně za mladých let.</s> <s>Ach, byl to švihák, o němž je třeba vypravovati obšírně.</s> <s>Byl svárlivý jako vy a bylo mi často mírniti jeho prudký hněv.</s> <s>Nabízela jsem mu vše, co jsem pokládala za vhodné, aby to ukrotilo jeho prudkost.</s> <s>Nicméně kroutil knoflíky v svých prstech příliš nedočkavých a píval láhev za lahví.</s> <s>Sloužil u vozatajstva na rozdíl od vás, který jste byl u dělostřeleckého pluku a nenosil červených kalhot.</s> <s>Nenosil jsem jich, děl major, na svůj prospěch, nebo tyto pluky jsou pluky pohůnkovské.</s></p>
<p><s>Vskutku?</s> <s>pravila paní, neslyšela jsem nikdy podobného mínění.</s> <s>Tito lidé šli na dračku v naší ulici.</s></p>
<p><s>Vy víte, pane, že jsem měštka, a že jsem odcházela jen nerada do tohoto prokletého místa.</s> <s>Mám husí kůži, vzpomenu-li si na naše nynější hosty.</s> <s>Pěchota, jež pokud jde o zbraně a pokud jde o odění, ani zdaleka se nerovná jízdě, stokrát a tisíckrát je lepší tohoto obyvatelstva.</s> <s>V zástupu neduživců, již sem pílí každého léta, švarný desátník od osmadvacátého je více než pozoruhodný a tu jsem ztracena.</s></p>
<p><s>Za mých časů byl abbé již stár, avšak vysvětlete mi, jakou nepřízní náhod jsem se nesetkala s vámi.</s></p>
<p><s>Ale, ale, ale, děl major upadaje do mírného hněvu, snad se vyskytl nějaký neostřílený nováček u mých houfnic, jenž mohl vzbuditi svým housečím vousem zájem kuchařek a jehož jsem týral.</s> <s>Nepředhazujte mi těch věcí.</s> <s>Neměl jsem záměru vzhledem k jejich volbě.</s> <s>Ostatně, pokud vím, váš manžel, jemuž jste povinna veškerou úctou již proto, že vás odvedl z ohavného předměstí, nesloužil ani u závozníků ani u dělostřelectva, nýbrž byl zákopníkem.</s></p>
<p><s>Abych to nevěděla!</s> <s>Abych nevěděia, kde sloužil, odpověděla paní.</s> <s>Chcete-li vyvolati spor, opakujte něco jiného a mistr Antonín vás zvalchuje, třeba máte klacek, o němž se domníváte, že jest to rapír.</s> <s>Holečku, můj Antonín nestrpí, aby se s jeho manželkou mluvilo lehkovážně.</s></p>
<C Přívětivý plavčík>
<p><s>Zatím se neděle blížila k deváté a na plovárnu vešlo několik dam, jež za každého počasí byly pamětlivy péče, jíž vyžaduje dobrá tělesná správa.</s> <s>Antonín je pozdravil co nejokázaleji.</s></p>
<p><s>Vejděte, řekl, vejděte bez zdráhání.</s> <s>Nedejte se odstrašiti chladem, jejž pociujete.</s> <s>Abbé a major označili dnes koupel za vlahou.</s></p>
<p><s>Dobrý den, pronesl Hugo, dotýkaje se svého klobouku.</s></p>
<p><s>Dobrý den, odpověděly s nyvým úsměvem, nebo major měl pověst prostopášníka.</s></p>
<p><s>Odeberte se na vyhrazená místa, děl plavčík, zde jest kytlice, jíž potřebujete, žínka a mýdlo.</s> <s>Kdyby se vám něčeho nedostávalo, volejte třikrát, abych vesel včas.</s></p>
<p><s>Můj muž, pravila paní Durová, je potrhlý, nicméně zná svá práva a ví, jak jich ostříhati.</s></p>
<p><s>Kdyby svá práva ustřihl, kdyby je oddělil řezem, kdyby je spálil nebo utopil a kdyby se jich krátce zbavil, byl by mistr, ale takto je jenom Antonín.</s></p>
<p><s>Zajisté, odtušila opět paní, je Antonín, nebo já jsem Kateřina.</s></p>
<p><s>Hurá, děl abbé, vidím, že jste si osvojila něco logiky, jež mne odzbrojuje.</s></p>
<C Výstraha>
<p><s>Zatím se přišlé ženy svlékly a stenajíce vstoupily do vody, jež dolehla na jejich hýždě jako prut.</s></p>
<p><s>V tomto společenství, pravil Antonín, usedaje zkusmo na kanovníkovu knihu, se nám bude lépe rozmlouvati.</s> <s>Jsem jist, že abbé zapomene svých metamorfos, patře na ženštiny, které po celé pětiletí nepřekročily třicátého roku.</s> <s>Vaše trvání v stavu, majore, je přítomno co nejdokonaleji.</s></p>
<p><s>Odejdu, děl major, nebo je pravidlo, že některá z těchto dobrých plavkyň tone právě před námi.</s> <s>Buďte řízní v případech nutnosti a opatrní, pokud jde o nezletilé.</s></p>
<p><s>Kanovník namítl, že si není třeba někoho všímati, nicméně Hugo složil své krabice a nepomýšlel již na rybolov.</s></p>
<p><s>Majore, děl Antonín, nechoval jsem se k vám nikdy příkře, avšak bojím se, že teď budu nucen, abych vás zdržel násilím.</s> <s>Je třeba, aby tyto lázně, tento prokletý vor, byly zalidněny aspoň zvenčí.</s> <s>Jste mi vhod svou tváří statného padesátníka, pokud tu sedíte.</s> <s>Mohu přehlédnouti prut a vaši honbu za ry bami v svém okrsku, avšak nesnáším vás na druhém břehu.</s> <s>Snad byste nechtěl, aby tyto ženské vylezly z vody a aby moje plovárna zůstala prázdna až do večera!</s> <s>Snad byste nechtěl přivoditi zkázu mému podnikání!</s></p>
<p><s>Zdá se mi, pravil major, čině odmítavý posuněk, že nás ztotožňujete s volavkami, s nimiž se setkáváme v hostinských živnostech.</s> <s>Zdá se mi dále, že jste si příliš jist naší snášenlivostí.</s></p>
<p><s>Snášenlivost, děl mistr, je vlastnost všech vojevůdců.</s></p>
<C Kouzelník Arnoštek>
<p><s>Za těchto hovorů šel proslulými vrbinami kouzelník Arnoštek, jenž právě přibyl do Varů Krokových.</s> <s>Znamenaje, že je zmlácen dalekou cestou a špinav, a spatřiv koupadlo dosti útulné, po krátkém váhání slezl na cestičku, přešel uzounké prkno a mimo nadání se octl na plovárně.</s></p>
<p><s>Vidím, že se vyjasňuje a k poledni že bude vedro, řekl Antonín, svlékejte se, pánové.</s> <s>Avšak vy, který jste přišel, posečkejte, pokud se neochladíte, nebo jste uřícen.</s></p>
<p><s>Tak, odvětil Arnoštek, tak, vy jste, pane, al do živého.</s> <s>Víte, že jsem se po celý týden neohřál leda u své svíčky?</s> <s>Jsem kouzelník Arnoštek a vzhledem k drsnému podnebí (nebo přicházím z jihozemska) každého večera se dotýkám plamenem různých míst svého tělesného povrchu.</s></p>
<p><s>Ach, pravila paní Durová, to jste vy, o němž od včerejška mluví celé město?</s> <s>To jste vy!</s> <s>Vy, pane, jak se dovídám, jste polykač ohně a týž, jenž pobýval v Paříži a přichází z Nizozemska.</s></p>
<p><s>Byl jsem tam všude, odpověděl kouzelník poněkud nejistě, ale, jestliže se zde o někom vypráví, nejsem to asi já!</s> <s>Přijel jsem o deváté vozem.</s> <s>Naše stanoviště je na náměstí.</s> <s>Odtud, pobyv jen několik chvil v úřadovně páně strážmistrově, jsem šel do těchto říčních lázní.</s> <s>Je-li zde však podvodník, který se vydává za kouzelníka, budu nucen, abych odešel, aniž uspořádám představení, a aniž se vykoupu.</s></p>
<p><s>Nebuďte netrpěliv, pravila paní.</s> <s>Kdo říká něco takového?</s> <s>Jste zde a zůstaňte na svém místě.</s></p>
<p><s>Ti mužští, doložila, odnášejíc kartáč a štětičku dámám, které jich požadovaly na svoji ple, ú mužští jsou nedůtkliví.</s> <s>Sotva jsem řekla kouzelníkovi, že je kouzelník, již vyvádí, jako by jím nebyl.</s></p>
<p><s>Kouzelník, jako kouzelník, pravily dámy, užívajíce kartáče.</s> <s>Je to vždy chlupáč, který před obecenstvem žvýká střepy a z rukávu tahá 9 paruk.</s></p>
<p><s>To nevím, pravila Kateřina Durová, avšak narozdíl od zdejšího lidu pan Arnoštek je kadeřavý a nezdá se, že má zálibu ve zbraních ani v učenostech.</s></p>
<C Kouzelníkův zevnějšek>
<p><s>Zatím si Arnoštek rozepjal kabát a svlékl se odkládaje oděv část po části na hřebík a na petlici.</s> <s>Konečně vyšel, zjevuje útlá bedra a hrudní koš, vyvstávající nazad o půl pídě.</s> <s>Byl oděn krásným trikotem flanderským a nepotřeboval plavek.</s></p>
<p><s>Tento oblek je snad vhodný pro jiné chvíle, pravil major, avšak proč bychom ho nepřipustili?</s></p>
<p><s>Je příliš rozpustilý, odtušil abbé, a ve vašem zájmu je, Antoníne, abyste svému hosti navlékl nohavice.</s> <s>Což nevidíte, jak zpod trika vyvstávají všechny údy a nevidíte, že je triko růžové?</s> <s>Růžová barva je barva selat.</s></p>
<p><s>Antonín odnášel zbytky jakéhosi oběda, maje na širokém prkně hrnec na hrnci a talíř na talíři, avšak jak uslyšel řeč kanovníkovu, obrátil se se svým nákladem, aby mu odporoval.</s></p>
<p><s>Tu to máme, děl, uzavíraje svoje vypravování, je-li růžová barva barva selecí, je učenecká šeď a Čerň barva potkanů.</s></p>
<C Nevýřeční profesoři>
<p><s>Proklatě!</s> <s>pravil major.</s> <s>Mistře, vy se nedáte jen tak zhola.</s> <s>Čím to je, že jste tak výmluvný?</s></p>
<p><s>To jest, odpověděl, z mnoha důvodů.</s> <s>Mohu vám z nich říci nejvážnější: je to proto, že nejsem knihomol.</s></p>
<p><s>Před pěti nebo šesti léty bydlil zde profesor Karlovy university, muž rozvážlivý, písemný půtkář a Člověk, jenž potřásal literaturou starou i novou, a víte-li pak, že nedovedl říci souvisle číslo kabiny, kde se svlékl.</s> <s>Od těch dob soudím, že vzdělání tohoto druhu je na obtíž, chceme-li se vyjadřovati.</s></p>
<C Geniové málo sliční>
<p><s>Na těchto hovorech kouzelník Arnoštek neměl účasti.</s> <s>Stál, jsa opřen o brlení plovárny, stál, maje nohu přes nohu, díval se a mohl si pokuřovati.</s> <s>Krátce, stál dívaje se a díval se stoje.</s></p>
<p><s>Vidím, děl major, že křivý hrudník nezbavuje kouzelníků sebevědomí.</s></p>
<p><s>Nejsem si jist, jak se věc má s kouzelníky, ale je pravda, že Byron kulhal.</s> <s>Je pravda, že Homeros byl slep.</s> <s>Sokrates že měl zvířecí tvář a zemští inspektoři že jsou koktaví, pravil abbé.</s></p>
<p><s>To jest podivuhodná libovůle, doložil Antonín, což nelze stanoviti typu jednou a navždy?</s></p>
<C Rozprava kouzelníkova s paní Důrovou>
<p><s>Zatím Kateřina, již nebylo více třeba v oddělení dám, přišla, vlekouc kbelík Špíny.</s> <s>Když jej vylila, dala se do hovoru.</s></p>
<p><s>Toto léto je málo podivuhodné.</s> <s>Včera pršelo a jestliže se nemýlím, bude dnes pršeti rovněž.</s> <s>Je v Nizozemí také tak mizerné počasí, pane?</s></p>
<p><s>O něco lepší, odpověděl Arnoštek, avšak v neděli, jak by smet, pršívá.</s> <s>O desáté se déš spustí a trvá až k poledni.</s> <s>Nato se vyČasí a všechno obyvatelstvo spěchá na představení, nebo v těch končinách lid tuze baží po vzdělání.</s></p>
<p><s>Hleďme, pravila paní, stavíc nádobu, je toto pravidlo bez výjimky?</s> <s>Což nejsou v Nizozemí lázeňští mistři, kteříž by obchodovali co nejvydatněji právě tehdy,když se vyčasí?</s> <s>Což pak je dovoleno, což pak se smí, pokud se týče ztrát, jež z toho plynou, opouštěti plovárny?</s> <s>Můj manžel by nešel.</s> <s>Můj manžel by nešel, ani kdyby se bubnovalo na buben posledního soudu.</s> <s>Můj manžel je hrabivec!</s></p>
<p><s>Kouzelník mínil, že je to trestuhodné a paní přisvědčovala.</s></p>
<p><s>Tak jest!</s> <s>Tak jest!</s> <s>Nepřestávám to opakovati den co den.</s> <s>Avšak víte snad, která z příčin to zavinila?</s></p>
<p><s>Dožil se padesátky neopouštěje Krokových Varů, čte a píše téměř bez obtíží, ale zvláště je vzdělán v cvicích tělesných, nebo neustává v cvičení ani na večer, kdy je čas na spaní.</s></p>
<p><s>Zde, děl Arnoštek, je kámen úrazu.</s> <s>Chtěl bych se vsadit, že se cvičí prostě, bez oduševnění, na vlastní škodu a na prospěch nezdravé vášně, aby vydělal.</s></p>
<G Nonfiction>
<T Havel>
<p><s>Václav Havel vyrůstal ve známé pražské podnikatelsko-intelektuálské rodině, spjaté s českým kulturním a politickým děním dvacátých až čtyřicátých let.</s> <s>Tento fakt se stal důvodem, proč mu komunistická moc po ukončení povinné školní docházky v roce 1951 nedovolila dále studovat.</s> <s>V první polovině padesátých let proto mladý Václav Havel nastoupil do čtyřletého učebního oboru chemický laborant a zároveň večerně vystudoval gymnázium (ukončil ho v roce 1954).</s> <s>Z kádrových důvodů nebyl později přijat ani na žádnou z vysokých škol humanitního zaměření, a proto se rozhodl studovat na škole technického směru.</s> <s>Ekonomickou fakultu Českého vysokého učení technického ale po dvou letech opustil.</s></p>
<p><s>Kulturní tradice rodiny orientovala Václava Havla k humanistickým hodnotám české kultury, v padesátých letech potlačovaným.</s> <s>Po návratu z dvouleté vojenské základní služby pracoval jako jevištní technik, nejprve v Divadle ABC a od roku 1960 v Divadle Na zábradlí.</s> <s>V letech 1962 až 1966 studoval dálkově dramaturgii na Divadelní fakultě Akademie múzických umění a svá studia zakončil komentářem ke hře "Eduard", který se později stal základem hry "Ztížená možnost soustředění".</s></p>
<p><s>V roce 1956 se seznámil s Olgou Šplíchalovou, a jakkoli oba pocházeli z odlišného rodinného prostředí, brzy se velmi sblížili.</s> <s>Po osmileté známosti se v roce 1964 vzali, a od té doby provázela Olga Havlová svého manžela nejtěžšími životními zkouškami.</s> <s>Václav Havel o ní později často hovořil jako o své nepostradatelné životní opoře.</s></p>
<p><s>Od svých dvaceti let publikoval Václav Havel studie a články v různých literárních a divadelních periodikách.</s> <s>V Divadle Na zábradlí byly uvedeny jeho první divadelní texty, mezi nimiž měla zásadní místo hra "Zahradní slavnost" (1963).</s> <s>Toto představení se stalo výraznou součástí obrodné tendence v československé společnosti šedesátých let.</s> <s>Občanské sebeuvědomování, které se do historie zapsalo jako Pražské jaro, vyvrcholilo pak v roce 1968.</s> <s>V této době se Václav Havel angažoval nejen jako autor dalších divadelních her "Vyrozumění" (1965), "Ztížená možnost soustředění" (1968), ale také jako předseda Klubu nezávislých spisovatelů a člen Klubu angažovaných nestraníků.</s> <s>Od roku 1965 působil v nemarxistickém měsíčníku Tvář.</s></p>
<p><s>Po potlačení Pražského jara vpádem vojsk Varšavské smlouvy vystupoval Václav Havel proti politické represi, příznačné pro léta komunistické normalizace.</s> <s>V roce 1975 napsal otevřený dopis prezidentu Husákovi, v němž upozornil na nahromaděné rozpory v československé společnosti.</s> <s>Vyvrcholením jeho činnosti však bylo v lednu 1977 publikování Charty 77, textu, který propůjčil název i charakter hnutí protestující části československých občanů.</s> <s>Václav Havel byl jedním ze zakladatelů této iniciativy a jedním z jejích prvních tří mluvčích.</s> <s>V dubnu 1979 se stal spoluzakladatelem Výboru na obranu nespravedlivě stíhaných.</s> <s>Za své občanské postoje byl celkem třikrát uvězněn a ve vězení strávil téměř pět let.</s></p>
<p><s>V této době bylo československými úřady znemožněno publikovat veškeré Havlovy texty.</s> <s>O téměř kompletní vydání se v péčí jeho tehdejšího literárního agenta pana Klause Junckera postaralo německé nakladatelství Rowohlt se sídlem v Reibeku u Hamburku.</s></p>
<p><s>V druhé polovině osmdesátých let, v čase navazování dialogu mezi Sovětským svazem a západními demokraciemi, byl i v československé společnosti patrný nárůst otevřené nespokojenosti s vedením státu.</s> <s>Občané byli stále méně ochotni přijímat represívní politiku komunistického režimu, a zatímco Chartu 77 podepsalo původně pouze několik set lidí, k petici Několik vět, jejímž spoluautorem byl i Václav Havel, se v roce 1989 již přihlásily desetitisíce občanů.</s></p>
<p><s>Počátkem společenských změn se stala poklidná manifestace studentů 17.listopadu 1989, ve výroční den uzavření českých vysokých škol nacisty, kterou komunistický režim tvrdě potlačil policejním zásahem na Národní třídě v Praze.</s> <s>Do čela následného občanského vystoupení se postavili studenti a umělci.</s> <s>Na setkání v Činoherním klubu 19.listopadu bylo ustaveno Občanské fórum, na jehož půdě se sjednotili jednotlivci i skupiny, kteří usilovali o zásadní politické změny v Československu.</s> <s>Václav Havel se od počátku stal jeho vedoucím představitelem.</s> <s>Společenský pohyb pak vyvrcholil 29.prosince 1989, kdy byl Václav Havel jako kandidát Občanského fóra zvolen Federálním shromážděním československým prezidentem.</s> <s>Ve své inaugurační řeči slíbil přivést zemi ke svobodným volbám, což v létě 1990 splnil.</s> <s>Podruhé zvolilo Václava Havla do funkce prezidenta nové Federální shromáždění 5.července 1990.</s></p>
<p><s>Václav Havel si svými postoji v letech totality získal postavení uznávané morální autority.</s> <s>Hloubkou názorů na problémy soudobé civilizace a promyšleností jejich formulací se stal i v nové ústavní funkci respektovanou osobností, mezi politiky ojedinělou.</s></p>
<p><s>Během druhého funkčního období v úřadu prezidenta České a Slovenské Federativní republiky však narůstaly rozpory mezi českou a slovenskou politickou reprezentací v názorech na budoucí státoprávní uspořádání.</s> <s>Václav Havel byl jednoznačným zastáncem společného federativního státu Čechů a Slováků a v tomto směru uplatňoval i svůj politický vliv.</s> <s>Po červnových parlamentních volbách v roce 1992 se ale rozhodující politické síly ve společnosti již nedokázaly shodnout na funkční podobě federace a rozpory českých a slovenských politiků se staly hlavním důvodem, že při volbě prezidenta dne 3.</s> <s>července 1992 již Václav Havel dostatek poslaneckých hlasů nezískal.</s> <s>Podle zákona ještě dočasně zůstával prezidentem i po této neúspěšné volbě.</s> <s>Z funkce prezidenta České a Slovenské Federativní republiky odstoupil dne 20.</s> <s>července 1992 s odůvodněním, že nemůže nadále plnit závazky vyplývající ze slibu věrnosti federativní republice způsobem, který by byl v souladu s jeho založením, přesvědčením a svědomím.</s></p>
<p><s>Po opuštění úřadu ustoupil Václav Havel na několik měsíců z veřejného života.</s> <s>V polovině listopadu 1992, v době politického směřování k samostatnému českému státu, potvrdil, že se chce ucházet o funkci prezidenta republiky.</s> <s>Oficiální návrh jeho kandidatury podaly 18.</s> <s>ledna 1993 čtyři poslanecké kluby vládní koalice.</s> <s>Dne 26.</s> <s>ledna 1993 zvolila Poslanecká sněmovna Václava Havla prvním prezidentem samostatné České republiky.</s></p>
<p><s>Olga Havlová se po boku hlavy státu věnovala především charitativní činnosti.</s> <s>Inspirována prací ve Výboru na obranu nespravedlivě stíhaných, založila v roce 1990 Výbor dobré vůle, jehož činnost se zaměřila na pomoc tělesně a mentálně postiženým.</s> <s>V lednu 1996 však po těžké nemoci zemřela.</s></p>
<p><s>Konec roku 1996 přinesl Václavu Havlovi ještě jednu těžkou životní zkoušku - nádorové onemocnění plic.</s> <s>Počáteční stadium nálezu a radikální lékařský zákrok však rozhodly o úspěšném léčení.</s> <s>Oporou ve složité životní situaci se mu stala jeho přítelkyně herečka Dagmar Veškrnová, s níž se český prezident oženil krátce po propuštění z nemocnice v lednu 1997.</s></p>
<p><s>V obtížné vnitropolitické situaci byl 20.ledna 1998 opětovně oběma komorami Parlamentu České republiky zvolen prezidentem republiky.</s></p>
<p><s>Za své literární a dramatické dílo, za smýšlení a celoživotní úsilí o dodržování lidských práv, obdržel Václav Havel řadu státních vyznamenání, mezinárodních cen a čestných doktorátů.</s></p>
<T Charta>
<p><s>Dne 13.10.1976 byly ve Sbírce zákonů ČSSR (č.</s> <s>120) zveřejněny "Mezinárodní pakt o občanských a politických právech" a "Mezinárodní pakt o hospodářských, sociálních a kulturních právech", které byly jménem naší republiky podepsány v roce 1968, stvrzeny v Helsinkách roku 1975 a vstoupily u nás v platnost dnem 23. 3. 1976.</s> <s>Od té doby mají naši občané právo a náš stát povinnost se jimi řídit.</s></p>
<p><s>Svobody a práva, jež tyto pakty zaručují, jsou důležitými civilizačními hodnotami, k nimž v dějinách směřovalo úsilí mnoha pokrokových lidí, a jejichž uzákonění může významně pomoci humánnímu rozvoji naší společnosti.</s> <s>Vítáme proto, že ČSSR k těmto paktům přistoupila.</s></p>
<p><s>Jejich zveřejnění nám ale s novou naléhavostí připomíná, kolik základních občanských práv platí v naší zemi zatím - bohužel - jen na papíře.</s></p>
<p><s>Zcela iluzorní je např.</s> <s>právo na svobodu projevu, zaručované článkem 19 prvního paktu.</s> <s>Desítkám tisíc našich občanů je znemožněno pracovat v jejich oboru jen proto, že zastávají názory odlišné od názorů oficiálních.</s> <s>Jsou přitom často objektem nejrozmanitější diskriminace a šikanování ze strany úřadů i společenských organizací; zbaveni jakékoli možnosti bránit se, stávají se prakticky obětí apartheidu.</s></p>
<p><s>Statisícům dalších občanů je odpírána "svoboda od strachu" (preambule prvního aktu), protože jsou nuceni žít v trvalém nebezpečí, že projeví-li své názory, ztratí pracovní a jiné možnosti.</s></p>
<p><s>V rozporu s článkem 13 druhého paktu, zajišujícím všem právo na vzdělání, je nesčetným mladým lidem bráněno ve studiu jen pro jejich názory nebo dokonce pro názory jejich rodičů.</s> <s>Bezpočet občanů musí žít ve strachu, že kdyby se projevili v souladu se svým přesvědčením, mohli by být buď sami nebo jejich děti zbaveni práva na vzdělání.</s></p>
<p><s>Uplatnění práva "vyhledávat, přijímat, rozšiřovat informace a myšlenky všeho druhu, bez ohledu na hranice, a ústně, písemně nebo tiskem" i "prostřednictvím umní" (bod 2 čl. 19 prvního paktu) je stíháno nejen mimosoudně, ale i soudně, často pod rouškou kriminálního obvinění (jak o tom svědčí mimo jiné práv probíhající procesy s mladými hudebníky).</s></p>
<p><s>Svoboda veřejného projevu je potlačena centrálním řízením všech sdělovacích prostředků i publikačních a kulturních zařízení.</s> <s>Žádný politický, filozofický i vědecký názor nebo umělecky projev jen trochu se vymykající úzkému rámci oficiální ideologie či estetiky nemůže být zveřejněn; je znemožněna veřejná kritika krizových společenských jevů; je vyloučena možnost veřejné obrany proti nepravdivým a urážlivým nařčením oficiální propagandy (zákonná ochrana proti "útokům na čest a pověst", jednoznačně zaručovaná článkem 17 prvního paktu, v praxi neexistuje); lživá obvinění nelze vyvrátit a marný je každý pokus dosáhnout nápravy nebo opravy soudní cestou; v oblasti duchovní a kulturní tvorby je vyloučena otevřená diskuse.</s> <s>Mnoho vědeckých a kulturních pracovníků i jiných občanů je diskriminováno jen proto, že před lety legálně zveřejňovali či otevřeně vyslovovali názory, které současná politická moc odsuzuje.</s></p>
<p><s>Svoboda náboženského vyznání, důrazně zajišovaná článkem 18 prvního paktu, je systematicky omezována mocenskou svévolí; oklešováním činnosti duchovních, nad nimiž trvale visí hrozba odepření nebo ztráty státního souhlasu s výkonem jejich funkce; existenčním i jiným postihem osob, které své náboženské vyznání slovem i skutkem projevují; potlačováním výuky náboženství apod.</s></p>
<p><s>Nástrojem omezení a často i úplného potlačení řady občanských práv je systém faktického podřízení všech institucí a organizací ve státě politickým direktivám aparátu vládnoucí strany a rozhodnutím mocensky vlivných jednotlivců.</s> <s>Ústava ČSSR a ostatní zákony a právní normy neupravují ani obsah a formu, ani tvorbu a aplikaci takových rozhodnutí: jsou převážně zákulisní, často jen ústní, občanům vesměs neznámá a jimi nekontrolovatelná; jejich původci nezodpovídají nikomu než sami sobě a své vlastní hierarchii, přitom však rozhodujícím způsobem ovlivňují činnost zákonodárných i výkonných orgánů státní správy, justice, odborových, zájmových i všech ostatních společenských organizací, jiných politických stran, podniků, závodů, ústavů, úřadů, škol a dalších zařízení, přičemž jejich příkazy mají přednost i před zákonem.</s> <s>Dostanou-li se organizace nebo občané při výkladu svých práv a povinností do rozporu s direktivou, nemohou se obrátit k nestranné instituci, protože žádna neexistuje.</s> <s>Tím vším jsou vážně omezena práva vyplývající z článků 22 a 21 prvního paktu (právo sdružovat se a zákaz jakéhokoli omezení jeho výkonu) i článku 25 (rovnost práva podílet se na vedení veřejných věcí a článku 26 (vyloučení diskriminace před zákonem).</s> <s>Tento stav také brání dělníkům a ostatním pracujícím zakládat bez jakéhokoliv omezení odborové a jiné organizace k ochraně svých hospodářských a sociálních zájmů a svobodně využívat práva na stávku (bod 1 čl. 8 druhého paktu).</s></p>
<p><s>Další občanská práva, včetně výslovného zákazu "svévolného zasahování do soukromého života, do rodiny, domova nebo korespondence" (čl.</s> <s>17 prvního paktu), jsou povážlivě narušována také tím, že ministerstvo vnitra nejrůznějšími způsoby kontroluje život občanů, například odposlechem telefonů a bytů, kontrolou pošty, osobním sledováním, domovními prohlídkami, budováním sítě informátorů z řad obyvatelstva (získávaných často nepřípustnými hrozbami nebo naopak sliby).</s> <s>Často přitom zasahuje do rozhodování zaměstnavatelů, inspiruje diskriminační akce úřadů a organizací, ovlivňuje justiční orgány a řídí i propagandistické kampaně sdělovacích prostředků.</s> <s>Tato činnost není regulována zákony, je tajná a občan se proti ní nemůže nijak bránit.</s></p>
<p><s>V případech politicky motivovaného trestního stíhání porušují vyšetřovací a justiční orgány práva obviněných a jejich obhajoby, zaručovaná článkem 14 prvního paktu i čs.</s> <s>zákony.</s> <s>Ve věznicích se s takto odsouzenými lidmi zachází způsobem, který porušuje lidskou důstojnost vězněných, ohrožuje jejich zdraví a snaží se je morálně zlomit.</s></p>
<p><s>Obecně je porušován i bod 2 lánku 12 prvního paktu, zaručující občanům právo svobodně opustit svou zemi; pod záminkou "ochrany národní bezpečnosti" (bod 3) je toto právo vázáno na různé nepřípustné podmínky.</s> <s>Svévolně se postupuje i při udělování vstupních víz cizím státním příslušníkům, z nichž mnozí nemohou navštívit ČSSR například jen proto, že se pracovně i přátelsky stýkali s osobami u nás diskriminovanými.</s></p>
<p><s>Někteří občané - a soukromně, na pracovišti nebo veřejně (což je prakticky možné jen v zahraničních sdělovacích prostředcích) - na soustavné porušování lidských práv a demokratických svobod upozorňují a dožadují se v konkrétních případech nápravy; jejich hlasy však zůstávají většinou bez odezvy, anebo se stávají předmětem vyšetřování.</s></p>
<p><s>Odpovědnost za dodržování občanských práv v zemi padá samozřejmě především na politickou a státní moc.</s> <s>Ale nejen na ni.</s> <s>Každý nese svůj dí1 odpovědnosti za obecné poměry, a tedy i za dodržování uzákoněných paktů, které k tomu ostatně zavazují nejen vlády, ale i všechny občany.</s></p>
<p><s>Pocit této spoluodpovědnosti, víra ve smysl občanské angažovanosti a vůle k ní, i společná potřeba hledat její nový a účinnější výraz přivedly nás k myšlence vytvořit CHARTU 77, jejíž vznik dnes veřejně oznamujeme.</s></p>
<p><s>CHARTA 77 je volné, neformální a otevřené společenství lidí různých přesvědčení, různé víry a různých profesí, které spojuje vůle jednotlivě i společně se zasazovat o respektování občanských a lidských práv v naší zemi i ve světě.</s> <s>Těch práv, která člověku přiznávají oba uzákoněné mezinárodní pakty, Závěrečný akt helsinské konference, četné další mezinárodní dokumenty proti válkám, násilí a sociálnímu i duchovnímu útisku, a která souhrnně vyjadřuje Všeobecná deklarace lidských práv OSN.</s></p> 
<p><s>CHARTA 77 vyrůstá ze zázemí solidarity a přátelství lidí, kteří sdílejí starost o osud ideálů, s nimiž spojili a spojují svůj život a práci.</s></p>
<p><s>CHARTA 77 není organizací, nemá stanovy, stálé orgány a organizačně podmíněné členství.</s> <s>Patří k ní každý, kdo souhlasí s její myšlenkou, účastní se její práce a podporuje ji.</s></p>
<p><s>CHARTA 77 není základnou k opoziční politické činnosti.</s> <s>Chce sloužit k obecnému zájmu jako mnohé podobné občanské iniciativy v různých zemích na Západ i na Východ.</s> <s>Nechce tedy vytyčovat vlastní program politických i společenských reforem či změn, ale vést v oblasti svého působení konstruktivní dialog s politickou a státní mocí, zejména tím, že bude upozorňovat na různé konkrétní případy porušování lidských a občanských práv, připravovat jejich dokumentaci, navrhovat řešení, předkládat různé obecnější návrhy směřující k prohlubování těchto práv a jejich záruk, působit jako prostředník v případných konfliktních situacích, které může bezpráví vyvolat, apod.</s></p>
<p><s>Svým symbolickým jménem zdůrazňuje CHARTA 77, že vzniká na prahu roku, který byl prohlášen rokem práv politických vězňů a v němž má bělehradská konference zkoumat plnění závazků z Helsink.</s></p>
<p><s>Jako signatáři tohoto prohlášení pověřujeme prof. dr. Jana Patočku, Dr. Sc., dr. h. c., Václava Havla a prof. dr. Jiřího Hájka Dr. Sc., úlohou mluvčích CHARTY 77.</s> <s>Tito mluvčí ji plnomocně zastupují jak před státními a jinými organizacemi, tak i před naší a světovou veřejností a svými podpisy zaručují autenticitu jejích dokumentů.</s> <s>V nás i v našich občanech, kteří se připojí, budou mít své spolupracovníky, kteří se s nimi zúčastní potřebných jednání, ujmou se dílčích úkolů a budou s nimi sdílet veškerou odpovědnost.</s></p>
<p><s>Věříme, že CHARTA 77 přispěje k tomu, aby v Československu všichni občané pracovali a žili jako svobodní lidé.</s></p>
<T Penicilin>
<C Introduction>
<p><s>V těchto letech bylo obecně vzpomínáno padesátého výročí Flemingova objevu penicilinu i čtyřicátého výročí jeho chemické izolace i výrobního uvedení mezi nejúspěšnější protimikrobní léčiva vůbec.</s> <s>Proto se může zdát zbytečné zvláště připomínat historii tohoto léčiva v jedné malé zemi, zvláště když se její význam neuplatnil v rozsahu světovém.</s> <s>Výroba penicilinu v Československu i léčba jím je jistě z hlediska světové historie jeho objevu i výrobního a léčevného zavedení pouhou episodou; avšak je to episoda natolik svérázná a odlišná od jeho uvedení v kterékoliv jiné zemi, že pokládáme za oprávněné podat souhrnný přehled této historie.</s> <s>Zdá se nám to tím spíše spravedlivým, že již se pomalu ztrácejí její přímí svědkové a účastníci.</s> <s>Při tom má své specifické a z hlediska historie mediciny zajímavé rysy experiemntální práce inspirované objevem penicilinu, která vyústila dokonce za těžkých podmínek podzemní práce v nacisitickém obsazení v přípravu léku zcela obdobného, ne-li totožného s penicilinem.</s> <s>To však dalo i své specificky zajímavé rysy soustavnému zavádění léčby penicilinem dodávaným po válce organizací UNRRA a konečně i uvedení v chod průmyslové výroby, rovněž zajištěné dodávkami této poválečné pomocné organizace.</s></p>
<C Chapter 1>
<p><s>Úvodem této části je spravedlivé jistě vzpomenout, že práce se mohla opřít o jistou domácí tradici: Především je to prvé  soustavné použití mikrobních produktů z bacila pyocyanea (Pseudomonas aeruginosa) v léčebné praxi: Již v r. 1898 uveřejnil prof.</s> <s>I.</s> <s>Honl s Bukovským nesporně úspěšné výsledky při léčbě nehojících se bércových vředů; získané výsledky vedli dokonce k výrobě tablet ("anginolky"), jež byly doporučovány k lokální léčbě angin, především streptokokových.</s> <s>Ani Flemingův objev penicilinu v r. 1928 nezůstal zde bez ozvěny: F.</s> <s>Patočkovi se podařilo zachytit na kulturách z vody zaslané na vyšetření hygienické nezávadnosti antibiotický kokovitý organizmus, který nazval Polycoccus homli, když se nepodařilo systematicky je zařadit mezi známé kokovité organizmy; byl jsem, ještě jako medik, pozván Patočkou, abych se účastnil pokusná práce s tímto organizmem, který produkoval antibiotické látky účinné na grampositivní mitkroby, jichž – především streptokoků a Bac.</s> <s>anthracis – bulo také použito k titraci jeho účinku.</s> <s>Doba nebyla tehdy (r. 1930) zralá k tomu, aby bylo možno látku isolovat a určit její chemickou podstatu, jen si vzpomínám, že se mně podařilo asi desetinásobně látku z filtrátu koncentrovat adsorbcí na kysličník hlinitý a na aktivní uhlí.</s></p>
<p><s>Zcela jiné již byly možnosti isolační práce, když jsme se, již za nacistické okupace, kdy byly přervány všecky možnosti vědeckých styků se Západem, z poslední ještě došlé vědecké literatury a hlavně i rozhlasových zpráv dověděli o úspěšné isolaci penicilinu a jeho zázračných účincích.</s></p>
<p><s>Než ještě přikročím k vylíčení vlastní experimentální práce, musím vylíčit tehdejší situaci pro ilustraci podmínek, za jakých bylo pracováno:</s></p>
<p><s>Byly zavřeny vysoké školy i s jejich vědeckými laboratořemi, pokud se je nepodařilo zavčas převést do soustavy veřejného zdravotnictví; např.</s> <s>laboratoře patologicko–anatomické zůstaly ve své funkci prosektury pro Všeobecnou (fakultní) nemocnici; laboratoře universitního bakteriologického ústavu a měly sloužit převážně práci epidemiologické vyšetřovací stanice, ponechaly si však současně činnost bakteriologické diagnostické stanice pro jednotlivé bývalé kliniky.</s> <s>Za této situace řada universitních učitelů nemohla pracovat ve svých oborech, byla však, kde to jen trochu šlo, zařazována do zdravotnických zařízení nejbližších jejich vlastnímu oboru.</s> <s>Aby bylo jejich odbornosti využito, dávaly jim i vedoucí farmaceutické závody, vesměs české, příletžitost pracovat jako jejich vědečtí konzultanti, pokud se jim nepodařilo získat je jako své plné zaměstnance – vědecké pracovníky.</s> <s>Takovým způsobem byli umísováni nejen učitelé, ale i studenti; zvláště se podařilo tímto způsobem skrýt před možným jiným nasazením řadě pro nacisty "podezřelých" živlů – záleželo samozřejmě na odvaze a statečnosti vedoucích pracovníků průmyslového závodu.</s> <s>Při tom to mělo velký význam nejen pro samotný průmysl – pomáhalo to podstatně zvýšit úroveň experimentální práce – ale neméně významné bylo, že se tím způsobem podařilo udržet alespoň částečně kontinuitu vědecké práce universitní: pro některé obory, jako experiemntální farmakologii a některým úsekům fysiologie a organické chemie to umožnilo vytvořit základ a dát příležitost vědeckého růstu budoucím učitelům vysokoškolským.</s></p>
<p><s>Takovým způsobem se podařilo vytvořit na tu doby dobře výkonné laboratoře i u farmaceutického závodu BF Fragner v Měcholupech u Prahy, hlavně díky jeho zakladateli, majiteli a řediteli Dr.</s> <s>J.</s> <s>Fragnerovi, velmi vzdělanému, iniciatinímu a vědecky založenému organizátoru podniku.</s> <s>V těchto laboratořích došlo k onomu významnému počinu – úspěšnému pokusu získat vlastní penicilin.</s></p>
<p><s>Podnětem k tomu byly, jak jsem již uvedl, velmi vkusné kusé zprávy z Anglie o úspěšné isolaci a zázračných přímo účincích penicilinu.</s> <s>Nevím dnes jiný od koho vznikla iniativní myšlenka, myslím však, že to byli mladí pracovníci – vysokoškolští studenti, především P.</s> <s>Fragner, kterého již tehdy lákala mykologie, které se později, po válce plně vědecky věnoval: Pokusili se vyisolovat z různých substrátů především však z kompostu po experiemntálních králících kmeny odpovádající popisu Felmingova kmene: Skutečně se jim podařilo mezi větším počtem (uvádějí jich 74) isolátů získat kmeny vysloveně antibiotické, i jinak se blížící popisu penicilinu, zvláště i s oním známým žlutým pigmentováním kolonií.</s></p>
<p><s>Za této situace se na mě obrátil někdy začátkem r. 1943 Dr.</s> <s>Fragner o radu zda má podpořit a hmotně zajistit tyto pokusy o isolaci antibiotika.</s> <s>Můj názor byl, že sice farmaceutická firma nemůže počítat i v případě plného úspěchu experimentu s tím, že by výroba přinesla finanční zisky, nebo je třeba předpokládat, že po porážce Německa bude s největší pravděpodobností již průmyslová výroba penicilinu tak pokročilá, že nám s ní bude poměrech poválečných těžko soutěžit; doporučil jsem však přesto, aby se v pokusech pokračovalo, poněvadž zkušenosti, které se tím získají, budou právě v poválečném období k nezaplacení při osvojování zkušeností, které mezi tím budou v zahraničí získány.</s> <s>Dr.</s> <s>Fragner přijal toto stanovisko za své a poskytl plnou hmotou i morální podporu těmto pokusům.</s> <s>Bylo to rozhodnutí odvážné, a to nejen hmotně (uvědomme si, že to bylo za války a surovinové zdroje nebylo snadné získávat), ale i proto, že jsme se pochopitelně rozhodli pracovat v plném utajení, aby s eventuelních úspěchů nemohli těžit okupující nás nacisté, o nichž jsme věděli, že se pokoušejí rovněž (dokonce v několika laboratořích) o vyvinutí výroby penicilinu, zatím bez úspěchu, ač jejich prostředky byly daleko větší.</s> <s>Ukázalo se, že náš názor a rozhodnutí na něm založeném byly správné: Ač byly pokusy úspěšné, nebylo možno je po válce dále samostatně rozvíjet, ale získané zkušenosti, a to nejen laboratorní a výrobní, ale i léčebné jsme mohli plně uplatnit při organizaci naší výroby penicilinu i při organizaci léčby penicilinem, když byly pro to vytvořeny možnosti díky dodávkám UNRRA.</s></p>
<T Radio>
<p><s>Pokusy o vysílání na území Československa začínají po první světové válce.</s> <s>28.</s> <s>října 1919 u příležitosti prvního výročí vzniku Československé republiky byl z vojenské vysílací stanice, umístěné na pražské Petřínské rozhledně, odvysílán první rozhlasový pořad, složený ze slova a hudby.</s></p>
<p><s>Regulérní rozhlasové vysílání bylo zahájeno 18.</s> <s>května ve 20.15 z vojenského stanu v Praze-Kbelích.</s> <s>Vysílalo se hodinu na dlouhé vlně, součástí vysílání bylo krátké ohlášení a koncert.</s> <s>Československo se tak stalo po Velké Británii druhou evropskou zemí s pravidelným rozhlasovým vysíláním.</s></p>
<p><s>Průkopníky rozhlasového vysílání byli novinář Miloš Čtrnáctý, člen Spolku českých žurnalistů, Eduard Svoboda, podnikatel v oblasti radiotelefonie a Ladislav Šourek, ředitel firmy pro výrobu rozhlasových přijímačů Radioslavia.</s> <s>Tyto muži dali vzniknout společnosti Radiojournal, československé zpravodajství radiotelefonické, spol.</s> <s>s r.o., v níž většinu kapitálu držela firma Radioslavia.</s> <s>Společnost Radiojournal získala příslušnou licenci k provozování vysílání od Ministerstva pošt.</s> <s>Miloš Čtrnáctý se stal ředitelem programu, Alois Svoboda technickým ředitelem.</s> <s>Hlavním zdrojem zisku společnosti Radiojournal byly koncese, poplatky z vlastnictví rozhlasových přijímačů.</s> <s>První koncese byla udělena v září 1923.</s> <s>K propagaci rozhlasového vysílání a získávání nových koncesionářů byly pořádány veřejné poslechy na různých místech v Praze.</s> <s>V roce 1923 také začal vycházet měsíčník Radiojournal, který informoval o rozhlasovém vysílání.</s></p>
<p><s>V lednu 1924 byl odvysílán první pořad, určený posluchačům v zahraničí, vysílalo se anglicky a v esperantu.</s> <s>V květnu téhož roku se v českém tisku poprvé objevilo slovo "rozhlas", do to doby se užívalo výrazů "radiofonie", případně anglický výraz "broadcasting".</s> <s>V prosinci 1924 bylo ukončeno vysílání ve stanu v Praze-Kbelích, studio se přesunulo do budovy poštovní nákupny na Fochově třídě (dnes Vinohradská) v Praze.</s></p>
<p><s>V roce 1925 společnost Radiojournal odvysílala první přímý přenos koncertu České filharmonie, první přímý přenos bohoslužby a první přímý přenos projevu prezidenta T.G.</s> <s>Masaryka.</s> <s>Vzhledem k tomu, že Československá republika byla národnostně smíšeným státem, bylo zahájeno vysílání pro německou, maďarskou a rusínskou menšinu.</s> <s>Příjem z koncesionářských poplatků na rozvoj vysílání nestačil.</s> <s>Proto se v roce 1925 stal majoritním vlastníkem společnosti Radiojournal stát prostřednictvím Ministerstva pošt.</s></p>
<p><s>V roce 1926 bylo zavedeno několik novinek.</s> <s>Začal se vysílat časový signál, objevily se pravidelné zprávy, které pro společnost Radiojournal vyráběla Československá tisková kancelář.</s> <s>Vznikla také první rozhlasová hra.</s> <s>Vysílání zahájily stanice v Brně a Bratislavě.</s> <s>V roce 1926 byl založen orchestr Radiojournalu, který vytvořil základ dnešního Symfonického orchestru Českého rozhlasu.</s> <s>Koncem 20.</s> <s>let zahájily provoz další dvě stanice - Ostrava a Košice.</s></p>
<p><s>Zlatým věkem předválečného rozhlasu byla 30.</s> <s>léta.</s> <s>Počet koncesionářů rostl, v roce 1937 byl zaregistrován miliontý majitel rozhlasového přijímače.</s> <s>Program obohatily prakticky všechny žánry, od naučných pořadů a sportovních reportáží přes vážnou hudbu po kabaret.</s> <s>V programové nabídce byly i krátké pořady v esperantu, angličtině a němčině, určené posluchačům v zahraničí.</s> <s>K rozvoji vysílání přispívaly různé technické novinky.</s> <s>Např.</s> <s>v polovině 30.</s> <s>let byl zaveden blatnerfon, předchůdce dnešního magnetofonu, který zaznamenával zvuk na ocelový pásek.</s> <s>Koncem roku 1933 se rozhlas přestěhoval do budovy na Fochově třídě (dnes Vinohradská), v níž sídlí dosud.</s></p>
<p><s>Ve 30.</s> <s>letech začaly některé evropské státy (Velká Británie, Německo, Rusko) vysílat na krátkých vlnách.</s> <s>S blížící se válkou se tak snažily v zahraničí získat posluchače pro své politické názory.</s> <s>Na tuto propagandu zareagovalo i Československo.</s> <s>31.</s> <s>srpna 1936 zahájila společnost Radiojournal vysílání na krátkých vlnách do zahraničí.</s> <s>Vysílalo se v pěti jazycích 4 hodiny denně.</s> <s>Do konce 30.</s> <s>let objem vysílání několikanásobně vzrostl.</s></p>
<p><s>Po okupaci Československa a vytvoření Protektorátu Čechy a Morava v roce 1939 byl rozhlas podřízen protektorátním úřadům a museli z něj odejít pracovníci židovského původu.</s> <s>Vysílání do zahraničí na krátkých vlnách bylo omezeno na dvouhodinové vysílání v češtině.</s> <s>V průběhu 2.</s> <s>světové války se vysílalo na české území z Moskvy, Washingtonu a Londýna, kde sídlila československá exilová vláda.</s> <s>Poslech tohoto vysílání v Protektorátu Čechy a Morava byl stíhán vysokými tresty.</s></p>
<p><s>5.</s> <s>května 1945 bylo výzvou rozhlasu zahájeno Pražské povstání.</s> <s>Následné boje v okolí rozhlasu měly za následek řadu obětí na životech a vážné poškození budovy rozhlasu.</s> <s>Po válce bylo obnoveno vysílání do zahraničí na krátkých vlnách.</s> <s>Změny doznala výroba zpráv, které se na rozdíl od předválečné doby už nevyráběly v Československé tiskové kanceláři ale v Československém rozhlase.</s></p>
<p><s>Po převzetí moci komunisty v roce 1948 byl Československý rozhlas zestátněn.</s> <s>Na příštích 40 let začala média v Československu sloužit "lidu a komunistické straně".</s> <s>V roce 1948 proběhla v Praze mezinárodní rozhlasová výstava MEVRO, kde byla předvedena první československá televize.</s></p>
<p><s>50.</s> <s>léta jsou odrazem zostřené ideologické války i technického pokroku.</s> <s>Československý rozhlas vysílal na dvou celonárodních okruzích - Praha a Bratislava, byly postaveny nové vysílače, vznikaly nové regionální stanice.</s> <s>V roce 1952 začal Československý rozhlas rušit vysílání Svobodné Evropy.</s> <s>Vznikla také Hlavní správa tiskového dozoru, která plnila roli cenzury.</s> <s>V roce 1953 začala vysílat Československá televize.</s> <s>Do roku 1957 bylo televizní vysílání součástí Československého rozhlasu.</s> <s>Počátkem 60.</s> <s>let bylo spuštěno FM vysílání v tzv.</s> <s>východní normě v pásmu 60-80 MHz na okruhu Československo II.</s></p>
<p><s>V 60.</s> <s>letech došlo k postupné politické liberalizaci, kterou československá média včetně rozhlasu hojně využívala.</s> <s>Období, označované jako Pražské jaro, ukončila okupace Československa vojsky Varšavského paktu 21.</s> <s>srpna 1968.</s> <s>Podobně jako v závěru druhé světové války, došlo k boji o rozhlas.</s> <s>Střet Pražanů a pracovníků rozhlasu se sovětskými vojáky si vyžádal 15 obětí.</s> <s>Sovětští vojáci nakonec budovu rozhlasu obsadili, ale pracovníkům rozhlasu se podařilo pokračovat ve vysílání z jiných objektů.</s> <s>Z budovy Československého rozhlasu bylo vysílání obnoveno 9.</s> <s>září.</s> <s>V následném období, označovaném jako normalizace, musely pro své politické názory z rozhlasu odejít stovky redaktorů.</s></p>
<p><s>V roce 1970 vznikl celonárodní okruh Hvězda, který přinášel zpravodajství 24 hodin denně.</s> <s>Ve stejném roce se začalo na FM vysílačích ve významnější míře vysílat stereo.</s> <s>V roce 1972 vznikla stanice Vltava, pokrývající území České republiky, která přinášela vážnou hudbu a literární dramatizace.</s> <s>Rovněž bylo zahájeno vysílání Interprogramu Radia Praha.</s> <s>Šlo pětihodinový hudební program, každých 15 minut přerušovaný zprávami v češtině/slovenštině, němčině, francouzštině a angličtině.</s> <s>Vysílání Interprogramu bylo určeno cizincům na území Československa a v sousedních státech.</s> <s>V 70.</s> <s>letech kulminovala produkce Radia Praha na krátkých vlnách.</s> <s>Vysílalo se v deseti jazycích 37 hodin denně.</s></p>
<p><s>V tomto duchu Československý rozhlas fungoval až do pádu komunistického režimu.</s> <s>Krátce před tím - v roce 1988 - bylo pod vlivem perestroiky ukončeno rušení zahraničních rozhlasových stanic.</s></p>
<p><s>Po sametové revoluci v listopadu 1989 se vysílání Československého rozhlasu postupně oprostilo od ideologického balastu a vrátilo se k cílům, které rozhlasu náleží: nezaujatě informovat, vzdělávat a bavit.</s> <s>Radio Praha znovuzavedlo původní znělku z Novosvětské symfonie Antonína Dvořáka, kterou používalo od roku 1936.</s> <s>V roce 1990 se Československý rozhlas stal členem Evropské vysílací unie EBU.</s> <s>V roce 1991 byl zřízen zákonem Československý rozhlas jako veřejná instituce, nezávislá na státu a financovaná z koncesionářských poplatků.</s> <s>Generálního ředitele jmenuje Rada, volená parlamentem.</s> <s>Zákon rovněž umožnil vznik komerčních rozhlasových stanic.</s></p>
<p><s>Po zániku Československa 1.</s> <s>ledna 1993 vznikl Český rozhlas.</s> <s>Jeho součástí byly tři celoplošné stanice a sí regionálních studií.</s> <s>Mezi stanice s celonárodním dosahem patří Radiožurnál (hudebně-zpravodajská stanice), stanice Praha (rodinná stanice - naučné a zábavné pořady) a Vltava (stanice literatury a vážné hudby).</s> <s>V roce 1995 vznikl nový celoplošný kanál Český rozhlas 6/Rádio Svobodná Evropa, zaměřený na politickou publicistiku, analýzy a komentáře.</s> <s>Šlo o stanici, jejíž program byl sestaven z pořadů Českého rozhlasu, českého vysílání Svobodné Evropy, BBC, Deutsche Welle a Hlasu Ameriky.</s> <s>Partnerské rozhlasové stanice však postupně ustoupily od spolupráce.</s> <s>Od roku 2002 stanice funguje jako Český rozhlas 6 a veškerý program je vyráběn v Českém rozhlase.</s> <s>V roce 2000 byl uveden do provozu do provozu "studiový dům" Českého rozhlasu s moderními digitálními studii.</s></p>
<T Roma>
<C Leden>
<p><s>Nově jmenovaný premiér Josef Tošovský oznámil předposlední prosincový den jména ministrů nové vlády.</s> <s>Ministrem bez portfeje a mluvčím vlády se stal bývalý šéfredaktor týdeníku Respekt Vladimír Mlynář.</s> <s>Stanul tak i v čele Rady pro národnosti a Meziresortní komise pro záležitosti romských občanů.</s></p>
<p><s>Tolik diskutovanou místopředsedkyní této komise, o jejímž vzniku rozhodla Klausova vláda po odchodu Romů do Velké Británie, byla jmenována psycholožka Monika Horáková.</s> <s>Počátkem ledna se na Úřadu vlády sešlo šest romských členů komise a dohodli se na svém rozdělení do jednotlivých odborných skupin.</s> <s>Své členství v komisi ukončil novinář Petr Uhl se zdůvodněním, že Bratinkův úřad převzal právě Vladimír Mlynář.</s> <s>Své výhrady vůči Mlynářovi však neupřesnil.</s></p>
<p><s>"Nejaktuálnějším úkolem je svolání komise.</s> <s>Dále bychom se chtěli v součinnosti s ministrem vnitra rychle řešit problémy Romů - navrátilců z Kanady, Anglie a dalších zemí," představila první kroky komise Monika Horáková.</s> <s>Ona sama se chce zasadit o likvidaci velkovýkrmny prasat v Letech u Písku, která stále stojí na místě romského koncentračního tábora, což Vladimír Mlynář zcela podporuje.</s></p>
<C Setkání pedagogů romských dětí v Ostravě>
<p><s>16. ledna začalo v Ostravě dvoudenní setkání pedagogů romských dětí, romistů a zástupců ministerstva školství, na kterém se diskutovalo o možnostech zavedení takového systému základního školství, z nějž by nebyly romské děti vylučovány.</s> <s>Spoluorganizárkou tohoto setkání byla i ředitelka Základní a mateřské církevní školy Přemysla Pittra v Ostravě Helena Balabánová, jejíž školu navštěvují většinou romské děti, které by jinak "skončily" ve zvláštní škole.</s></p>
<p><s>Podle ředitelky Balabánové navštěvuje 50 až 60 procent romských dětí právě zvláštní školy.</s> <s>"Školy v lokalitách, kde žije hodně Romů, potřebují speciální koncepci, uzpůsobenou Romům a jejich mentalitě", řekla Helena Balabánová, která na konferenci hovořila o praktických zkušenostech s výchovou Romů.</s> <s>Na semináři, kde zaznělo asi dvacet příspěvků, hovořili všichni účastníci o potřebě co nejrychlejší změny systému základního a zvláštního školství tak, aby se co nejvíce přiblížilo romským žákům.</s></p>
<p><s>Účastníci setkání také zaslali dopis ministru školství Janu Sokolovi s žádostí o přislíbené dva miliony korun na mzdy pedagogických asistentů, kteří by měli ve vybraných školách pomáhat s výchovou romských dětí.</s> <s>V době setkání jich v českých školách pracovalo 19 (v Ústí nad Labem, Praze, Brně a Ostravě) díky finanční podpoře nadace Nová škola, Helsinského občanského výboru a programu Phare.</s></p>
<p><s>Do Ostravy zavítal 16. ledna i ministr Vladimír Mlynář, aby se blíže seznámil se situací ostravských Romů.</s> <s>Navštívil Základní a mateřskou církevní školu Přemysla Pittra, setkal se s představiteli ostravského magistrátu a jednal i se zástupci romských organizací.</s> <s>Uvedl, že při své návštěvě hovořil pouze obecně o tom, co by měl udělat stát, ostravská radnice a romská komunita pro Romy, kteří se vrátí z Kanady a Velké Británie a budou bez finančních prostředků.</s> <s>Při návštěvě řekl i to, že vláda připravuje novely zákonů, které by měly pomoci snížit vysokou nezaměstnanost Romů.</s></p>
<C Žhářský útok na rodinu krnovských Romů>
<p><s>Požár, který zničil jednopokojový byt romské rodiny Kováčových, vypukl v Krnově 17. ledna časně ráno poté, co do bytu neznámí útočníci vhodili zápalnou láhev.</s> <s>V místnosti, kam láhev dopadla, spalo pět Romů, z nichž osmačtyřicetiletá Emilie Žigová utrpěla těžké popáleniny a oheň zničil zařízení bytu přibližně za sto tisíc korun.</s></p>
<p><s>Hodinu po tomto žhářské útoku někdo podpálil na opačném konci Krnova zahraniční automobil patřící dalšímu Romovi.</s> <s>Policisté začali po pachatelích pátrat a navíc zesílili hlídkové službu u domů, v nichž žijí Romové.</s> <s>"Pokud budou Romové souhlasit, nasadíme jim na okna kovové pletivo nebo pevné žaluzie.</s> <s>Požádáme také ministerstvo vnitra o peníze na monitorovací systém a policejní kamery umístíme na nejkritičtější místa," řekl starosta Krnova Bedřich Marek.</s></p>
<p><s>"Je to dobré řešení.</s> <s>Všechno bude ale marné, pokud se nezmění chování lidí," řekl zástupce Ligy za lidská práva v Krnově Josef Baláž.</s> <s>"Bojíme se, protože se to může kdykoli opakovat.</s> <s>Tentokrát jsme stačili utéct, ale máme strach, že příště se z plamenů dostat nemusíme," řekl k útoku Milan Kováč, jehož rodina přišla kvůli požáru o obydlí.</s></p>
<p><s>Milan Kováč prý už dříve kritizoval krnovské úřady, za to, že odmítají rodině poskytnout větší byt.</s> <s>"Jsou k nám lhostejní, protože jsme Romové.</s> <s>Kdybychom byli bílí, nikdo by nedopustil, abychom žili v takových podmínkách.</s> <s>Po požáru už je to teprve nesnesitelné, protože musíme všichni spát na dvou postelích," řekl syn Milana Kováče.</s></p>
<p><s>Místostarosta Krnova Vladimír Vocelka kritiku odmítl s tím, že rodina dosud žije v tísnivých podmínkách, protože neplatí městu za bydlení nájemné.</s> <s>Městský úřad však podle něj udělá maximum, aby postižené rodině pomohl.</s> <s>Starosta Krnova Bedřich Marek slíbil, že během jednoho týdne zajistí pro početnou rodinu městský byt, do něhož by se mohla přestěhovat.</s> <s>"Do té doby jsme jí sehnali ubytování v internátě," uvedl Marek.</s></p>
<p><s>Josef Baláž z krnovské Ligy za lidská práva Romů dodal, že Kováčovým komplikuje situaci i to, že mají stále slovenské občanství, a proto nemají nárok na jakoukoli sociální dávku či jinou státní finanční podporu.</s></p>
<p><s>Kováčovi už dostali státní dávku, potraviny, oblečení i přikrývky.</s> <s>"Pomůžeme jim vyřídit občanství a za pomoci Červeného kříže jsme schopni jim vybavit byt," řekl vedoucí referátu sociálních věcí Okresního úřadu v Bruntále Jiří Škrabal.</s> <s>Krnovští Romové byli útokem otřeseni a rozhodli rodině pomoci tím, že mezi sebou uspořádali sbírku.</s> <s>Podobný nápad měli i ostravští novináři, kteří zřídili v Ostravě účet pro finanční pomoc Kováčovým.</s></p>
<p><s>Postižené rodině přijel 23. ledna předat finanční dar vlády i ministr Vladimír Mlynář.</s> <s>Ten útok označil za "zbabělý a hnusný" a vyjádřil se i k nápadu krnovské radnice chránit Romy před rasistickými útoky namontováním pletiva do oken není řešení.</s> <s>"Řešením je aby se Romové cítili v České republice stejně bezpečně jako jiní občané," řekl Mlynář.</s> <s>Zdůraznil, že podobné rasistické útoky nelze dopustit, a přitom však připustil, že problémy rasismu, xenofobie a neonacismu nelze vyřešit ze dne na den.</s></p>
<p><s>Policisté zatím neúspěšně pátrali po možném pachateli žhářské útoku.</s> <s>"Po pachatelích intenzívně pátráme, dosud bylo vyslechnuto přes 60 lidí," řekl bruntálský policejní ředitel Milan Navrátil.</s> <s>Policisté uvedli, že zatím nemají důkaz, který by potvrdil podezření, že šlo o rasově motivované útoky.</s> <s>Vladimír Mlynář krnovské Romy vyzval, aby zákon nebrali do vlastních rukou.</s> <s>Za obecné ohrožení a násilí proti skupině obyvatel a jednotlivci hrozí útočníkům až osmiletý trest odnění svobody.</s></p>
<p><s>Ministr Mlynář při své návštěvě Krnova navrhl, aby u krnovské policie pracovali i Romové.</s> <s>"Mohlo by to pomoci, protože bílí policisté mají možná trochu jiné vidění nebezpečnosti těchto věcí spojených s rasismem než příslušníci etnik, kterých se to týká.</s> <s>Budu o tom jednat s ministrem vnitra Cyrilem Svobodou," uvedl Vladimír Mlynář a požádal Romy, aby mu ze svých řad navrhli nejlepší kandidáty na policisty s tím, že jejich seznam předá vedení ministerstva vnitra.</s> <s>"Snažíme se (vláda) hledat nejrůznější způsoby, jak pomoci Romům, nicméně zázračné řešení nemáme.</s> <s>Romové se ale musejí lépe organizovat a mluvit jednotným hlasem vůči státu, který jim potom může nějakým způsobem pomoci," dodal.</s></p>
<p><s>Krnovští Romové mezitím vybrali kandidáta na místo úředníka, který bude pomáhat romské komunitě při jednání s úřady.</s> <s>Podle starosty Krnova Bedřicha Marka by asistent mohl začít na krnovské radnici pracovat během tří měsíců.</s> <s>"Asistent nebude zaměstnancem městského úřadu, ale bude placen jako státní pracovník," uvedl starosta.</s></p>
<C Petice Několik slov>
<p><s>Koncem ledna spatřila světlo světa petice Několik slov, podle které "česká veřejnoprávní média nepředstavují všechny naše občany a cizince jako přirozenou součást společnosti".</s> <s>Televize a rozhlas podle petice většinou nepřímo vybízejí k představě, že jsou-li například Romové zastoupení jen v ráci segregovaných pořadů nebo jako zpravodajský problém, potom nepatří ani v normálním životě jinam, "než do ghetta či někam, kde působí potíže".</s></p>
<p><s>Signatáři petice, mezi nimiž byli předseda Senátu Petr Pithart, poslanec Pavel Dostál, sociolog Ivan Gabal, politolog Fedor Gál, novináři a další občané, jsou přesvědčeni, že veřejnoprávní média by měla celým svým zaměřením působit na utváření demokratické společnosti, která chová úctu k menšinám a jejich svébytnosti.</s> <s>Text petice signatáři zaslali ministru Vladimíru Mlynářovi, Radě pro rozhlasové a televizní vysílání a Radám České televize a Českého rozhlasu.</s></p>
<C Romská menšina v médiích>
<p><s>Ve stejné době zveřejnila agentura Focus výsledky výzkumu veřejného mínění zaměřeného na vztah české populace k romské menšině.</s> <s>Z tohoto výzkumu vyplývá, že česká veřejnost je spokojena s prezentací romské problematiky v médiích a nestojí o zvýšenou mediální pozornost zaměřenou na Romy.</s> <s>Dvě třetiny populace jsou s prostorem věnovaným Romům v médiích spokojeni, opačného názoru je pouze necelá pětina občanů.</s> <s>Celých 59 procent respondentů se domnívalo, že média neinformují o Romech objektivně a že romské menšině naopak straní.</s></p>
<p><s>S objektivitou informování o Romech je spokojeno 57 procent diváků České televize a s objektivitou NOVY pouze 45 procent jejích diváků.</s> <s>Diváci komerční televize kritizují především tendence "stereotypizovat" Romy a vytvářet tak jejich negativní obraz či je používat jako objekty k pobavení.</s></p>
<C Programové prohlášení vlády>
<p><s>28. ledna získala po dvoudenní diskusi vláda Josefa Tošovského důvěru Poslanecké sněmovny.</s> <s>Ta předstoupila před poslance s programovým prohlášením, ve kterém (narozdíl od předchozích kabinetů) na romskou menšinu ve svém prohlášení nezapomněla.</s></p>
<p><s>"Za jednu z klíčových priorit své politiky vláda považuje vztah státu k národnostním menšinám.</s> <s>Bude usilovat zejména o změnu přístupu většinové populace k romské minoritě, který je dosud ovládán řadou nepřátelských a xenofobních stereotypů, přičemž se zasadí o rychlý a zákonný postih některých diskriminačních a rasistických projevů.</s> <s>Vláda se rovněž ztotožňuje se závazkem předešlého kabinetu vybudovat na místě bývalého internačního tábora v Letech u Písku důstojný památník."</s></p>
<p><s>Své názory na tuto pasáž sdělili Českému rozhlasu někteří poslanci.</s> <s>Michal Prokop z ODA považoval za důležité, že romská otázka dostala v tomto dokumentu prostor srovnatelný s ostatními resorty.</s> <s>"Velmi těžko lze za pět měsíců, které vládě zřejmě zbývají, realizovat konkrétní kroky k tomu, abychom se stali multikulturní společností, takovou k jaké spěje například společnost v USA už dvě stě let.</s> <s>Ale já to vnímám velmi pozitivně a narozdíl od některých svých kolegů za nejslabší z toho všeho považuji ten závazek k vybudování toho památníku v Letech.</s> <s>To je sice důležitý symbol, ale za podstatně důležitější považuji budování určitých vztahů k romské komunitě v oblasti vzdělání, v oblasti kultury.</s> <s>To jsou ty věci, které pak mohou změnit myšlení společnosti a to nejde za pět měsíců."</s></p>
<p><s>Republikán Josef Krejsa byl naopak prohlášením vlády doslova pohoršen: "Vláda se nestydí v současné době zdražovat, ale peníze na to, aby postavila pomník cikánům si najde.</s> <s>To je prostě nehoráznost a výsměch všem bílým občanům tohoto státu."</s></p>
<p><s>Situaci, odrážející se v rasově podbarveném Krejsově výroku, nezmění podle sociálně-demokratického poslance Pavla Dostála několik vět vládního prohlášení: "Pro každou vládu, která přijde, se romský problém stává jejím problémem, nebo romský problém ve své podstatě není romský, ale náš problém.</s> <s>Bez komplexního řešení a spolupráce všech resortů není možno tento problém řešit.</s> <s>Ale to už pak záleží na každém resortu, jaké si v tomto smyslu vytyčí priority."</s></p>
<C Delegace>
<p><s>Účastníci zasedání Parlamentního shromáždění Rady Evropy schválili 27. ledna ve Štrasburku zprávu, která upozorňuje na to, že příslušníci romských i dalších menšin mají v Evropě špatné podmínky k získávání vysokoškolského vzdelání.</s> <s>Všeobecně se menšinám nedostává "uzpůsobeného" základního a středního vzdělání a přístup Romů k vysokoškolskému vzdělání je podle poslanců Rady Evropy brzděn jejich ekonomickou a sociální situací.</s> <s>Shromáždění vyzvalo členské země, aby se tuto situaci pokusily zlepšit.</s></p>
<p><s>Zástupci romských obětí nacismu požádali 28. ledna při jednání ministrem německé vlády a šéfem kancléřského úřadu Friedrichem Bohlem německou vládu obdobné odškodnění, jaké na Bonnu vymohly pro své postižené druhou světovou válkou mezinárodní židovské organizace.</s> <s>"Mezi skupinami lidí, které byly likvidovány za holocaustu, nelze dělat rozdíly," řekl předseda ústřední rady německých Romů Romani Rose.</s> <s>Podle něj je v Německu dosud asi 200 Romů, kteří nikdy nedostali měsíční renty nábídnuté židovským obětem a dalším postiženým z éry nacismu.</s> <s>Ministr Bohl však v tiskovém prohlášení nároky Romů odmítl, s tím že stejně jako další lidé pronásledovaní nacismem nějakou formu odškodnění dostali.</s></p>
<C Zpráva o stavu lidských práv v České republice>
<p><s>Celkově příznivou zprávu o stavu lidských práv v České republice zveřejnilo 30. ledna ministerstvo zahraničí USA, která sleduje stav lidských práv na celém světě pravidelně každý rok.</s> <s>Zpráva za rok 1997 opět konstatuje, stejně jako v letech minulých, že česká vláda lidská práva obecně respektuje, ale všeobecné předsudky vůči Romům a útoky skinheadů na příslušníky romské menšinu zůstávají i nadále problémem.</s> <s>Přestože byl zmírněn diskriminační dopad zákona o českém občanství na Romy novelou v roce 1996, stále zůstávají stovky Romů bez občanství a potýkají se při jeho vyřizování s mnoha překážkami.</s></p>
<p><s>Dvě stě až tři sta tisíc Romů trpí podle dokumentu chudobou, násilím, diskriminací, negramotností a nemocemi.</s> <s>Podle zprávy se narozdíl od let minulých věnuje projevům rasismu a diskriminace větší pozornost a i česká média informují o Romech lépe než dříve.</s> <s>Zpráva se také zmínila o exodu Romů do Kanady a Velké Británie, ale nijak ho nekomentovala.</s></p>
<p><s>"Američané opakují mnoho let totéž, ale nevidí, že zde chybí rozumná koncepční politika.</s> <s>Vláda totiž v otázkách Romů a rasismu celkem nic nedělá, protože neví, jak to má dělat, nemá žádnou koncepci," uvedl k letošní zprávě amerického ministerstva zahraničních věcí Martin Palouš, předseda Českého helsinského výboru.</s></p>
<C Sešli se členové Meziresortní komise pro záležitosti romské komunity>
<p><s>Podruhé v roce 1998 se sešla 29. ledna Meziresortní komise pro záležitosti romské komunity, aby se dohodla na prioritách, které předloží státní správě a jednotlivým ministerstvům.</s> <s>Za nejdůležitější považuje komise školství a vzdělávání Romů.</s> <s>Největším problémem jsou podle komise zvláštní školy, které navštěvuje 70 procent romských dětí.</s> <s>Ty se do nich dostanou snadno, ale těžko ji opustí, konstatovala komise.</s> <s>V praxi podle ní nelze najít příklad, že by se podařil přestup romského žáka ze zvláštní školy do školy normální.</s> <s>Současný systém školního vzdělávání neumožňuje dítěti kvalitně se vzdělávat, a tam mu i uzavírá možnost vyšší kvalifikace.</s> <s>Komise proto ocenila velký význam přípravných tříd, které by se mohly stát východiskem ze současného neutěšeného stavu vzdělanosti romských dětí.</s></p>
<C Únor>
<p><s>Policisté 4. února zatkli tři mladíky, o nichž byli přesvědčeni, že v polovině ledna vhodili do bytu krnovských Romů zápalnou lahev.</s> <s>"O případu rozhodne vyšetřovatel.</s> <s>Je předčasné mluvit o tom, zda měl útok rasový motiv," řekl po zatčení mladíků, kteří byli mladší osmnácti let, bruntálský policejní ředitel Milan Navrátil.</s> <s>Ten také potvrdil, že všichni tři zatčení patří ke skupině lidí, která je policistům známá svými extremistickými názory, ale kriminalisté nevylučovali možnost, že motivem útoku nebyla rasová nenávist, ale vyřizování osobních účtů.</s></p>
<p><s>Členkou party skinheadů totiž byla dříve dívka, která byla v době útoku přítelkyní syna Milana Kováče a bydlela s ním právě v onom bytě s jeho rodinou.</s> <s>"Důvodem útoku mohly být i dluhy, a to nejen městu," připouštěli policisté, nebo podle nich rodina patří mezi neplatiče - za nájemné dluží desetitisíce a šest členů rodiny tvrdí, že žije z invalidního důchodu otce, dospělé děti nepracují a nemají dosud české občanství.</s></p>
<p><s>Dva dny trvalo policistům, než vypátrali, že mladíci, kteří jsou od 5. února ve vazbě pro podezření z útoku na Romy, skutečně sympatizují s hnutím skinheads.</s> <s>"Rasový motiv žhářského útoku je jasný.</s> <s>U všech tří zadržených byla provedena domovní prohlídka a našly se materiály týkající se skinheadů - různé letáky a dopisy s fašistickou tématikou.</s> <s>Jsou s tímto hnutím v každém případě spojeni," řekl šéf vyšetřovatelů na Bruntálku Zdeněk Ščerba.</s> <s>Jednoho z mladíků policie dokonce už několik měsíců vyšetřuje za rasově motivovaný trestný čin.</s></p>
<p><s>Rodina Kováčových se mezitím odmítala z vyhořelého bytu odstěhovat do náhradního jednopokojového, nebo stále žádala na městu byt třípokojový.</s> <s>"Jejich postoj vytváří mezi lidmi protiromské nálady.</s> <s>Lidé mají pocit, že se Kováčovi snaží z neštěstí co nejvíce vytěžit," řekl místostarosta Krnova Vladimír Vocelka.</s> <s>-Lidé chodí úředníkům na radnici nadávat, že nabízejí byt neplatičům, zatímco v pořadníku na byt je dvanáct set obyvatel Krnova.</s> <s>Zloba některých lidí se obrátila místo žhářů na jejich oběti.</s> <s>"Slyšeli jsme názory, že to Romům patří.</s> <s>Je tu špatná atmosféra," uvedla Ester Kotlárová z Ligy za mír a lidská práva Romů, která se snaží Kováčovým pomáhat a připouští, že Ková diktováním požadavků na byt hodně lidí naštval.</s></p>
<C Zákon o trvalém usídlení kočujících osob>
<p><s>Poslanci jednali 4. února o zrušení zákona o trvalém usídlení kočujících osob, jehož zrušení navrhli komunističní poslanci, kteří jej považují za "zcela mrtvý".</s> <s>Komunistická poslankyně Zuzka Rujbrová uvedla, že v době vzniku byl zákon motivován především snahou donutit občany romské národnosti ke změně životního stylu a přimět je k tomu, aby se přizpůsobili způsobu života ostatních obyvatel.</s></p>
<p><s>Republikánský poslanec Zdeněk Krampera se zrušením tohoto zákona souhlasil a současně však prosazoval přijetí všech zákonných norem z první republiky, které podle jeho vysvětlení kočování "cikánů" a dalších osob velmi přesně stanovily a vymezily.</s> <s>Krampera se tak vyslovil pro přijetí zákona o evidenci, registraci a kontrole kočujících osob, za což jej Miroslav Výborný (KDU-ČSL) nazval rasistou.</s> <s>Poslankyně Hana Orgoníková (ČSSD) při rozpravě o zrušení zákona upozornila, že nové právo na kočovný život bude třeba legislativně upravit například kvůli poskytování sociálních dávek a zdravotní péče, které se váží na trvalý pobyt občanů.</s></p>
<C Absolventi Romské sociálně právní akademie>
<p><s>Prvních devatenáct absolventů Romské sociálně právní akademie převzalo 6. února osvědčení o ukončení rekvalifikačního kursu, ve kterém vystudovali obor romský asistent a romský poradce.</s> <s>Absolventi akademie přišli do kursu na doporučení úřadů práce, kde hledali zaměstnání a budou pracovat na okresních úřadech.</s> <s>Díky vládnímu nařízení (LINK) totiž od podzimu 1997 vznikají na radnicích místa pro romské asistenty, kteří by měli Romům pomáhat při komunikaci s úředníky a zatím jsou tato místa obsazena ani ne z jedné třetiny.</s></p>
<p><s>Obory romský asistent a romský poradce navštěvovali Romové s ukončeným odborným učilištěm nebo střední školou a v kursu získali základní znalosti z oblasti práva, sociální politiky, zdokonalili si český jazyk a naučili se pracovat s počítači.</s> <s>Absolventi tohoto rekvalifikačního kursu patří podle ministra Vladimíra Mlynáře, který se zúčastnil slavnostního předávání diplomů, k Romům, kteří věci své komunity berou do vlastních rukou a možná tím přispějí, aby česká společnost byla více tolerantní.</s> <s>Největší potíže Romům v kursu působil český jazyk.</s></p>
<p><s>Přednostové okresních úřadů uznávají, že romští asistenti jsou na úřadech velmi potřební a Romové doufají, že budou moci ze své pozice ostatním Romům pomáhat.</s> <s>Romy však nečeká lehká práce.</s> <s>"Dostanou se tam mezi dva mlýnské kameny - Romy a úředníky.</s> <s>Čeká je strašlivě těžká práce," upozornil Pavel Pekárek, který se romskou problematikou zabývá.</s></p>
<C Mlynář navštívil základní školu v Ústí nad Labem>
<p><s>Ministr Vladimír Mlynář zavítal 5. února do další základní školy, kterou navštěvují většinou romské děti.</s> <s>Jako druhou školu ke své návštěvě si po ostravské škole Přemysla Pittra vybral základní školu v Ústí nad Labem, v části Předlice.</s> <s>S ředitelem této školy Oldřichem Bartákem se přivítal slovy: "Být Romem v této zemi je těžké, ale být zde ministrem také není žádná sranda!".</s> <s>Žáci této školy se zúčastňují řady kulturních akcí, zpívali například s velkým ohlasem v Muzeu ghetta v Terezíně.</s> <s>Někteří pokračují i ve studiu na středních školách (jedna absolvenka studuje střední pedagogickou školu a jedna střední veterinární školu), což je u romských dětí, vzhledem k překážkám, se kterými se během školní výuky setkávají, velkým úspěchem.</s></p>
<C "E luma romane jakhenca - Svět očima Romů">
<p><s>V Lobkovickém paláci na Pražském hradě byla 5. února slavnostně zahájena výstava děl neprofesionálních romských výtvarníků nazvaná "E luma romane jakhenca - Svět očima Romů".</s> <s>Na výstavě, kterou připravilo Muzeum romské kultury v Brně ve spolupráci s pražským Národním muzeem, se objevily dřevěné plastiky, kresby a malby třinácti autorů.</s> <s>Romští umělci ve své tvorbě většinou zobrazují tradiční romské hodnoty jako je láska k dětem a k rodině, ústa k předkům a ke stáří, a kromě toho se vracejí i k utrpení Romů za druhé světové války.</s> <s>Všechna vystavená díla vytvořili muži, nebo ti mají podle autorky výstavy historičky Jany Horváthové mnohem více času než romské ženy.</s></p>
<C Sbírka na pomoc rodině Kováčových z Krnova>
<p><s>Do 9. února se na kontu severomoravských novinářů, určeného pro peněžní sbírku na pomoc rodině Kováčových z Krnova, sešlo 22.000 korun.</s> <s>Tyto peníze využije rodina k nákupu nábytku, pračku a další potřebné vybavení bytu.</s> <s>Na konto přispěli lidé z celé republiky, i Židovské muzeum v Praze.</s></p>
<C Další zápalná láhev vzňala v bytě obývaném Romy>
<p><s>Další zápalná láhev vzňala v bytě obývaném Romy 13. února v Orlové na Karvinsku.</s> <s>Klasická zápalná lahev, která byla pravděpodobně naplněna benzínem, dopadla na podlahu v kuchyni, kde se poté vnítil závěs, záclona a koberec.</s> <s>Požár uhasili obyvatelé bytu vlastními silami a nikdo z nich nebyl naštěstí zraněn.</s> <s>Policie zahájila vyšetřování trestného činu výtržnictví a poškozování cizí věci.</s> <s>Po třídenním vyšetřování policisté vyloučili rasový motiv.</s> <s>Jako pravděpodobný důvod žhářského útoku se policistům ukazovala verze, že si s romskou rodinou chtěl někdo vyřídit osobní účty.</s></p>
<C Vražda Heleny Bihariové>
<p><s>Šestadvacetiletou romskou ženu napadli a surově zbili, zkopali a hodili v bezvědomí do řeky Labe 15. února krátce před půlnocí ve Vrchlabí tři mladící, hlásící se ke hnutí skinheads.</s> <s>Napadané žena nabyla pravděpodobně ve studené řece vědomí a volala o pomoc.</s> <s>Volání zaslechla osmačtyřicetiletá kolemjdoucí Eliška Pilařová.</s> <s>"Vracela jsem se od přítelkyně a zaslechla jsem volání o pomoc.</s> <s>Běžela jsem k řece, odkud zrovna odcházeli dva muži.</s> <s>Ze zídky jsem pak ve vodě spatřila ženu volající na mě, že neumí plavat," popsala noční tragické události Eliška Pilařová.</s> <s>Vrhla se tonoucí na pomoc a ačkoli ji silný proud ledové vody strhnul, stačila tonoucí uchopit.</s> <s>"Bylo vidět, že už bojuje z posledních sil, ale stihla mi ještě říci 'oni mě tam hodili', řekla Eliška Pilařová, která se považuje za zdatnou plavkyni.</s> <s>Nemohla však počítat s tím, že proud Labe byl posílený o vodu odpouštěnou po tání v Krkonoších z přehrady v Špindlerově Mlýně.</s> <s>Proud obě ženy unášel k propusti, do které je strhl a rozdělil.</s> <s>"Pak už si nic napamatuji.</s> <s>Patrně jsem pudem sebezáchovy doplavala doprostřed řeky k balvanům, který jsem se držela a volala o pomoc."</s> <s>Odtud jí pomohl náhodný chodec, který přivolal záchranu.</s> <s>Lékaři vrchlabské nemocnice, kam byla vzápětí převezena, pak kromě šoku z podchlazení konstatovali četné pohmožděniny a nalomený obratel.</s></p>
<p><s>Hasiči a policisté pátrali po té do čtyř hodin ráno v korytě řeky i po jejích březích po mladé Romce.</s> <s>Tělo našli až v pondělí dopoledne, když hrázný snížil průtok vody v Labi.</s> <s>Policie dopadla díky svědectví Elišky Pilařové trojici mladíků, kteří Romku do řeky hodili, velmi rychle.</s> <s>"Viděla jsem je postávat nad vodou a přihlížet.</s> <s>Pak teprve v phodě odešli a je přitom dost možné, že se nad svým skutkem i dobře bavili," řekla Eliška Pilařová a dodala: "Kdyby šlo o určitým způsobem nemocné lidi, pak by to snad pochopila.</s> <s>Ale hrůza je v tom, že oni jsou přesvědčeni, že dělaní dobrou věc."</s></p>
<p><s>Policie obvinila tři útočníky z trestného činu ublížení na zdraví ve spolupachtalství spáchaného s rasovým podtextem a byla na ně uvalena vazba.</s> <s>Ministr Vladimír Mlynář útok ostře odsoudil a uvedl: "Doufám jen, že bude překvalifikován jako pokus o vraždu."</s> <s>Překvalifikování na vraždu záleží podle mluvčího východočeské policie Karla Matuly na zjištění subjektivní stránky věci - zda měl pachatel úmysle člověka zabít a zda tomu nasvědčují všechna fakta.</s></p>
<p><s>V případě odsouzení za vraždu s rasovým podtextem by obviněným hrozily až výjimečné tresty odnění svobody.</s> <s>Šéf východočeského krajského úřadu vyšetřování Miloš Kříž uvedl, že snahou policie bude, aby se případ dostal před soud "dříve než do půl roku".</s> <s>"Uděláme všechno proto, abychom případ včas ukončili a pachatelé byli po zásluze potrestáni," dodal.</s></p>
<p><s>Zavražděná Helena Bihariová byla matkou čtyř dětí.</s> <s>Nejmladšímu z nich bylo osm měsíců.</s> <s>Helena Bihariová pocházela z Opavy a do ve Vrchlabí žila osm let se svým druhem Karlem Lakatošem.</s> <s>Její rodiče se o smrti své dcery dozvěděli z televizního zpravodajství.</s> <s>Otec Jan Bihari řekl, že dcera měla v Podkrkonoší "špatný život", nebo jak si rodičům postěžovala, ve Vrchlabí byla několikrát verbálně i fyzicky napadena.</s> <s>Rodina Heleny Bihariové se ihned postarala o převezení jejích ostatků do Opavy a podle vyjádření Jana Bihariho chtějí v Opavě vychovávat i své vnuky.</s> <s>Svých dětí se však nechce vzdát ani Karel Lakatoš.</s></p>
<T Vaculik 2000>
<p><s>2000 slov, které patří dělníkům, zemědělcům, úředníkům, umělcům a všem.</s></p>
<p><s>Nejdřív ohrozila život našeho národa válka.</s> <s>Pak přišly další špatné časy s událostmi, které ohrozily jeho duševní zdraví a charakter.</s> <s>S nadějemi přijala většina národa program socialismu.</s> <s>Jeho řízení se však dostalo do rukou nepravým lidem.</s> <s>Nevadilo by tolik, že neměli dost státnických zkušeností, věcných znalostí ani filosofického vzdělání, kdyby aspoň byli měli víc obyčejné moudrosti a slušnosti, aby uměli vyslechnout mínění druhých a připustili své postupné vystřídání schopnějšími.</s></p>
<p><s>Komunistická strana, která měla po válce velikou důvěru lidí, postupně ji vyměňovala za úřady, až je dostala všechny a nic jiného už neměla.</s> <s>Musíme to tak říci a vědí to i ti komunisté mezi námi, jejichž zklamání nad výsledky je tak veliké jako zklamání ostatních.</s> <s>Chybná linie vedení změnila stranu z politické strany a ideového svazku v mocenskou organizaci, jež nabyla velké přitažlivosti pro vládychtivé sobce, vypočítavé zbabělce a lidi se špatným svědomím.</s> <s>Jejich příliv zapůsobil na povahu i chování strany; která nebyla uvnitř zařízena tak, aby v ní bez ostudných příhod mohli nabývat vlivu pořádní lidé, kteří by ji plynule proměňovali, tak aby se stále hodila do moderního světa.</s> <s>Mnozí komunisté proti tomuto úpadku bojovali, ale nepodařilo se jim zabránit ničemu z toho, co se stalo.</s></p>
<p><s>Poměry v komunistické straně byly modelem i příčinou stejných poměrů ve státě.</s> <s>Její spojení se státem vedlo k tomu, že ztratila výhodu odstupu od výkonné moci.</s> <s>Činnost státu a hospodářských organizací neměla kritiku.</s> <s>Parlament se odnaučil rokovat, vláda vládnout a ředitelé řídit.</s> <s>Volby neměly význam, zákony ztratily váhu.</s> <s>Nemohli jsme důvěřovat svým zástupcům v žádném výboru, a když jsme mohli, nedalo se po nich zas nic chtít, protože nemohli ničeho dosáhnout.</s> <s>Ještě horší však bylo, že jsme už téměř nemohli důvěřovat ani jeden druhému.</s> <s>Osobní i kolektivní čest upadla.</s> <s>S poctivostí se nikam nedošlo a o nějakém oceňování podle schopností darmo mluvit.</s> <s>Proto většina lidí ztratila zájem o obecné věci a starala se jen o sebe a o peníze, přičemž ke špatnosti poměrů patří i to, že ani na ty peníze není dnes spolehnutí.</s> <s>Pokazily se vztahy mezi lidmi, ztratila se radost z práce, zkrátka přišly na národ časy, které ohrozily jeho duševní zdraví i charakter.</s></p>
<p><s>Za dnešní stav odpovídáme všichni, více však komunisté mezi námi, ale hlavní odpovědnost mají ti, kdo byli součástí či nástrojem nekontrolované moci.</s> <s>Byla to moc umíněné skupiny rozprostřená pomocí stranického aparátu z Prahy do každého okresu a obce.</s> <s>Tento aparát rozhodoval, co kdo smí a nesmí dělat, on řídil družstevníkům družstva, dělníkům závody a občanům národní výbory.</s> <s>Žádná organizace nepatřila ve skutečnosti svým členům, ani komunistická.</s> <s>Hlavní vinou a největším klamem těchto vládců je, že svou zvůli vydávali za vůli dělnictva.</s> <s>Kdybychom tomu klamu chtěli věřit, museli bychom dnes dávat za vinu dělníkům úpadek našeho hospodářství, zločiny na nevinných lidech, zavedení cenzury, která zabránila, aby se o tom všem psalo, dělníci by byli vinni chybnými investicemi, ztrátami obchodu, nedostatkem bytů.</s> <s>Nikdo rozumný samozřejmě v takovou vinu dělnictva neuvěří.</s> <s>Všichni víme, zejména to ví každý dělník, že dělnictvo prakticky nerozhodovalo v ničem.</s> <s>Dělnické funkcionáře dával odhlasovat někdo jiný.</s> <s>Zatímco se mnozí dělníci domnívali, že vládnou, vládla jejich jménem zvláš vychovávaná vrstva funkcionářů stranického a státního aparátu.</s> <s>Ti fakticky zaujali místo svržené třídy a sami se stali novou vrchností.</s> <s>Spravedlivě však řekněme, že někteří z nich si tuto špatnou hru dějin dávno uvědomili.</s> <s>Poznáme je dnes podle toho, že odčiňují křivdy, napravují chyby, vracejí rozhodování členstvu a občanstvu, omezují pravomoc i početní stav úřednického aparátu.</s> <s>Jsou s námi proti zaostalým názorům v členstvu strany.</s> <s>Ale velká část funkcionářstva se brání změnám a má dosud váhu!</s> <s>Má pořád ještě v ruce mocenské prostředky, zvláště na okresech a v obcích, kde jich může užívat, skrytě a nežalovatelně.</s></p>
<p><s>Od začátku letošního roku jsme v obrodném procesu demokratizace.</s> <s>Začal v komunistické straně.</s> <s>Musíme to říci a vědí to i ti nekomunisté mezi námi, kteří odsud už nic dobrého nečekali.</s> <s>Je ovšem třeba dodat, že tento proces ani nemohl jinde začít.</s> <s>Vždy jenom komunisté mohli po celých dvacet let žít jakýmsi politickým životem, jen komunistická kritika byla u věcí, kde se dělaly, jen opozice v komunistické straně měla tu výsadu, že byla v doteku s protivníkem.</s> <s>Iniciativa a úsilí demokratických komunistů je proto jen splátkou na dluh, který celá strana má u nekomunistů, jež udržovala v nerovnoprávném postavení.</s> <s>Komunistické straně nepatří tedy žádný dík; patří jí snad přiznat, že se poctivě snaží využít poslední příležitosti k záchraně své i národní cti.</s> <s>Obrodný proces nepřichází s ničím příliš novým.</s> <s>Přináší myšlenky a náměty, z nichž mnohé jsou starší než omyly našeho socialismu a jiné vznikaly pod povrchem viditelného dění, měly být dávno vysloveny, byly však potlačovány.</s> <s>Nemějme iluzi, že tyto myšlenky vítězí teď silou pravdy.</s> <s>O jejich vítězství rozhodla spíš slabost starého vedení, které se zřejmě napřed muselo unavit dvacetiletým vládnutím, v němž mu nikdo nebránil.</s> <s>Zřejmě musely do plné formy dozrát všechny vadné prvky skryté už v základech a ideologii tohoto systému.</s> <s>Nepřeceňujme proto význam kritiky z řad spisovatelů a studentů.</s> <s>Zdrojem společenských změn je hospodářství.</s> <s>Správné slovo má svůj význam, jen když je řečeno za poměrů, které jsou už správně opracovány.</s> <s>Správně opracované poměry - tím se u nás, bohužel, musí rozumět naše celková chudoba a úplný rozpad starého systému vládnutí, kdy se v klidu a míru na náš účet zkompromitovali politikové jistého typu.</s> <s>Pravda tedy nevítězí, pravda prostě zbývá, když se všecko ostatní prošustruje!</s> <s>Není tudíž důvodu k národní vítězoslávě, je pouze důvod k nové naději.</s></p>
<p><s>Obracíme se na vás v tomto okamžiku naděje, která je však pořád ohrožena.</s> <s>Trvala několik měsíců, než mnozí z nás uvěřili, že mohou promluvit, mnozí však nevěří ani teď.</s> <s>Ale promluvili jsme už tak a tolik se odkryli, že svůj úmysl zlidštit tento režim musíme jedině dokončit.</s> <s>Jinak by odplata starých sil byla krutá.</s> <s>Obracíme se hlavně na ty, kdo zatím jen čekali: Čas, který nastává, bude rozhodující pro mnoho let.</s></p>
<p><s>Čas, který nastává, je léto s prázdninami a dovolenými, kdy se nám po starém zvyku bude chtít všeho nechat.</s> <s>Vsaďme se však, že naši milí odpůrci si nedopřejí letního oddechu, budou mobilizovat své zavázané lidi a budou si už teď chtít zařídit klidné svátky vánoční!</s> <s>Dávejme tedy pozor, co se bude dít, snažme se tomu porozumět a odpovídat.</s> <s>Vzdejme se nemožného požadavku, aby nám vždycky někdo vyšší podal k věcem jediný výklad a jediný prostý závěr.</s> <s>Každý si bude muset udělat své závěry, na svou odpovědnost.</s> <s>Společné shodné závěry je možno najít jen v diskusi, k níž je nutná svoboda slova, která je vlastně jedinou naší demokratickou vymožeností letošního roku.</s></p>
<p><s>Do příštích dnů však musíme jít také s vlastní iniciativou a vlastními rozhodnutími.</s></p>
<p><s>Především budeme odporovat názorům, kdyby se vyskytly, že je možné dělat nějakou demokratickou obrodu bez komunistů, popřípadě proti nim.</s> <s>Bylo by to nespravedlivé, ale také nerozumné.</s> <s>Komunisté mají vybudované organizace, v těch je třeba podpořit pokrokové křídlo.</s> <s>Mají zkušené funkcionáře, mají konečně pořád v ruce rozhodující páky a tlačítka.</s> <s>Před veřejností však stojí jejich Akční program, který je také programem prvního vyrovnání největší nerovnosti, a nikdo jiný nemá žádný stejně konkrétní program.</s> <s>Je třeba požadovat, aby se svými místními akčními programy přišli před veřejnost v každém okrese a v každé obci: Tu náhle půjde o velmi obyčejné a dávno čekané správné činy.</s> <s>KSČ se připravuje na sjezd, který zvolí nový ústřední výbor.</s> <s>Žádejme, aby byl lepší než ten dnešní.</s> <s>Říká-li dnes komunistická strana, že své vedoucí postavení napříště chce opírat o důvěru občanů a ne o násilí, věřme tomu potud, pokud můžeme věřit lidem, které už teď posílá jako delegáty na okresní a krajské konference.</s></p>
<p><s>V poslední době jsou lidé zneklidněni, že se postup demokratizace zastavil.</s> <s>Tento pocit je zčásti projevem únavy ze vzrušeného dění, zčásti odpovídá faktu: minula sezóna překvapivých odhalení, vysokých demisí a opájivých projevů nebývalé slovní smělosti.</s> <s>Zápas sil se však jen poněkud skryl, bojuje se o obsah a znění zákonů, o rozsah praktických opatření.</s> <s>Krom toho novým lidem, ministrům, prokurátorům, předsedům a tajemníkům, musíme popřát čas na práci.</s> <s>Mají právo na tento čas, aby se mohli buďto osvědčit, nebo znemožnit.</s> <s>Krom toho v centrálních politických orgánech nelze dnes čekat víc.</s> <s>Stejně projevily nechtě podivuhodné ctnosti.</s></p>
<p><s>Praktická kvalita příští demokracie závisí na tom, co se stane s podniky a v podnicích.</s> <s>Při všech našich diskusích nakonec nás mají v rukou hospodáři.</s> <s>Dobré hospodáře je třeba hledat a prosazovat.</s> <s>Je pravda, že všichni jsme ve srovnání s rozvinutými zeměmi špatně placeni a někteří ještě hůř.</s> <s>Můžeme žádat víc peněz - které lze natisknout a tím znehodnotit.</s> <s>Žádejme však spíše ředitele a předsedy, aby nám vyložili, co a za kolik chtějí vyrábět, komu a zač prodávat, kolik se vydělá, co z toho se vloží do modernizace výroby a co je možno rozdělit.</s> <s>Pod zdánlivě nudnými titulky běží v novinách odraz velmi tvrdého boje o demokracii nebo koryta.</s> <s>Do toho mohou dělníci jakožto podnikatelé zasáhnout tím, koho zvolí do podnikatelských správ a podnikových rad.</s> <s>Jakožto zaměstnanci mohou pro sebe udělat nejlíp, když si za své zástupce zvolí do odborových orgánů své přirozené vůdce, schopné a čestné lidi bez ohledu na stranickou příslušnost.</s></p>
<p><s>Jestliže nelze v této době čekat od nynějších centrálních politických orgánů víc, je třeba dosáhnout více v okresech a obcích.</s> <s>Žádejme odchod lidí, kteří zneužili své moci, poškodili veřejný majetek, jednali nečestně nebo krutě.</s> <s>Je třeba vynalézat způsoby, jak je přimět k odchodu.</s> <s>Například: veřejná kritika, rezoluce, demonstrace, demonstrační pracovní brigády, sbírka na dary pro ně do důchodu, stávka, bojkot jejich dveří.</s> <s>Odmítat však způsoby nezákonné, neslušné a hrubé, jelikož by jich využili k ovlivňování Alexandra Dubčeka.</s> <s>Náš odpor k psaní hrubých dopisů musí být tak všeobecný, aby každý takový dopis, který ještě dostanou, bylo možno považovat za dopis, který si dali poslat sami.</s> <s>Oživujme činnost Národní fronty.</s> <s>Požadujeme veřejná zasedání národních výborů.</s> <s>K otázkám, které nechceme nikdo znát, ustavujeme vlastní občanské výbory a komise.</s> <s>Je to prosté: sejde se několik lidí, zvolí předsedu, vedou řádně zápis, publikují svůj nález, žádají řešení, nedají se zakřiknout.</s> <s>Okresní a místní tisk, který většinou zdegeneroval na úřední troubu, proměňujme v tribunu všech kladných politických sil, žádejme ustavení redakčních rad ze zástupců Národní fronty nebo zakládejme jiné noviny.</s> <s>Ustavujme výbory na obranu svobody slova.</s> <s>Organizujme při svých shromážděních vlastní pořádkovou službu.</s> <s>Uslyšíme-li divné zprávy, ověřujme si je, vysílejme delegace na kompetentní místa, jejich odpovědi zveřejňujme třeba na vratech.</s> <s>Podporujme orgány bezpečnosti, když stíhají skutečnou trestnou činnost, naší snahou není způsobit bezvládí a stav všeobecné nejistoty.</s> <s>Vyhýbejme se sousedským hádkám, neožírejme se v politických souvislostech.</s> <s>Prozrazujme fízly.</s></p>
<p><s>Oživený letní pohyb po celé republice vyvolá zájem o uspořádání státoprávního vztahu mezi Čechy a Slováky.</s> <s>Považujeme federalizaci za způsob řešení národnostní otázky, jinak je to jen jedno z významných opatření k demokratizaci poměrů.</s> <s>Toto opatření samo o sobě nemusí ani Slovákům přinést lepší život.</s> <s>Režim - v českých zemích zvláš a na Slovensku zvláš - se tím ještě neřeší.</s> <s>Vláda stranicko-státní byrokracie může trvat, na Slovensku dokonce o to líp, že jako "vybojovala větší svobodu".</s></p>
<p><s>Veliké znepokojení v poslední době pochází z možnosti, že by do našeho vývoje zasáhly zahraniční síly.</s> <s>Tváří v tvář všem přesilám můžeme jedině trvat slušně na svém a nezačínat si.</s> <s>Své vládě můžeme dát najevo, že za ní budeme stát třeba se zbraní, pokud bude dělat to; k čemu jí dáme mandát, a své spojence můžeme ujistit, že spojenecké, přátelské a obchodní smlouvy dodržíme: Naše podrážděné výtky a neargumentovaná podezření musí jen ztěžovat postavení naší vlády, aniž nám pomohou.</s> <s>Rovnoprávné vztahy si beztak můžeme zajistit jedině tím, že zkvalitníme své vnitřní poměry a dovedeme obrodný proces tak daleko, že jednou ve volbách si zvolíme státníky, kteří budou mít tolik statečnosti, cti i politického umu, aby takové vztahy ustavili a udrželi.</s> <s>To je ostatně problém naprosto všech vlád všech menších států světa!</s></p>
<p><s>Letošního jara vrátila se nám znovu jako po válce velká příležitost.</s> <s>Máme znovu možnost vzít do rukou naši společnou věc, která má pracovní název socialismus, a dát jí tvar, který by lépe odpovídal naší kdysi dobré pověsti i poměrně dobrému mínění, jež jsme o sobě původně měli.</s> <s>Toto jaro právě skončilo a už se nevrátí.</s> <s>V zimě se všecko dovíme.</s></p>
<p><s>Tím končí toto naše prohlášení k dělníkům, zemědělcům, úředníkům, umělcům, vědcům, technikům a všem.</s> <s>Napsáno bylo z podnětu vědců.</s></p>
