<D Target>
<G Fiction>
<T Greene>
<p><s>Příběh nemá počátek ani konec: ze svých zážitků si libovolně volíme určitý okamžik, abychom se od něho podívali zpět nebo dopředu.</s> <s>Slovo 'volíme' říkám s neurčitou hrdostí spisovatele z povolání, který byl chválen, pokud si ho vůbec někdo vážně povšiml, pro svou techniku.</s> <s>Ale volím si opravdu z vlastního popudu onen tmavý mokrý lednový večer roku 1946 v londýnském parku a pohled na Henryho Milese, jak se brodí širokým potokem děste, nebo si tyto obrazy zvolily mne?</s> <s>Podle pravidel mého řemesla je vhodné a správné začít právě tam; ale kdybych byl tehdy věřil v Boha, byl bych mohl věřit také v ruku, která mne vzala za loket, ve vnuknutí: "Oslov ho, neviděl tě."</s></p>
<p><s>Ale proč jsem ho měl oslovovat?</s> <s>Není-li slovo nenávist příliš silný výraz pro vyjádření vztahu k lidské bytosti, pak jsem Henryho nenáviděl - a jeho ženu Sáru také.</s> <s>Myslím, že mne začal brzy po událostech onoho večera nenávidět též, jako musel určitě chvílemi nenávidět svou ženu a toho druhého, v něhož jsme tenkrát naštěstí nevěřili.</s> <s>A tak je tento román spíš historií nenávisti než lásky, a povím-li o Henrym a Sáře něco dobrého, lze mi věřit: píši sám proti sobě, protože spisovatelská hrdost mi přikazuje, abych dával přednost tomu, co se blíží pravdě, před výrazem vlastního citu, který se blíží nenávisti.</s> <s>Byl jsem překvapen, že vidím Henryho venku za takového večera.</s> <s>Miloval pohodlí a pak - alespoň jsem si to myslel - měl Sáru.</s> <s>Mně pohodlí připadá jako nevhodná vzpomínka na nevhodném místě nebo v nevhodný čas: je-li člověk sám, má raději nepohodlí.</s> <s>I v garsoniéře, kterou jsem měl na méně pěkné, jižní straně parku, bylo uprostřed cizího nábytku pohodlí příliš mnoho.</s> <s>Umínil jsem si, že se půjdu v dešti projít a zastavím se ve výčepu na skleničku.</s> <s>Domovní hala byla plná cizích klobouků a kabátů - soused z druhého poschodí měl hosty.</s> <s>Vzal jsem si omylem cizí deštník, pak jsem za sebou zavřel dveře s barevným sklem a opatrně jsem sestupoval po schodech, které byly v roce 1944 poškozeny výbuchem a které dosud nikdo neopravil.</s> <s>Měl jsem důvod vzpomínat na tu událost a na to, jak barevné tabulky, viktoriánsky solidní a ošklivé, vydržely otřes právě tak, jako by jej byli vydrželi naši dědové.</s></p>
<p><s>Sotva jsem vyšel do parku, uvědomil jsem si, že deštník není můj, nebo se v něm objevila díra a teklo mi za límec nepromokavého pláště.</s> <s>A tu jsem spatřil Henryho.</s> <s>Snadno jsem se mu mohl vyhnout; deštník neměl a já jsem ve světle lampy viděl, zeje deštěm úplně oslepen.</s> <s>Holé černé stromy neposkytovaly ochranu; čněly tu jako polámané vodovodní roury; a z okraje tuhého tmavého klobouku mu crčela voda a stékala stružkami po jeho černém úřednickém kabátě.</s> <s>Byl by mne neviděl, ani kdybych šel těsně kolem něho, a to jsem mohl ještě pro jistotu sestoupit o krok z chodníku.</s> <s>Přesto jsem však řekl: "Už vás skoro ani nepoznám, Henry" a všiml jsem si, jak mu zasvitlo v očích, jako bychom byli staří přátelé.</s></p>
<p><s>"Bendrixi," pravil vlídně, ačkoli by byl každý řekl, že důvody nenávidět má on a ne já.</s></p>
<p><s>"Kam v tom dešti, Henry?"</s> <s>Některé lidi si nemůžeme nedobírat: bývají to ti, jejichž přednosti sami nemáme.</s> <s>"Ale chtěl jsem se jen trochu nadýchat čerstvého vzduchu/4 odpověděl vyhýbavě a v pravý čas si zachytil klobouk, aby mu jej náhlý příval větru s deštěm neodnesl někam k severní straně.</s></p>
<p><s>"Jak se má Sara?"</s> <s>otázal jsem se ho, protože by se mu třeba zdálo divné, kdybych se nezeptal.</s> <s>Nic na světě by mě však nebylo potěšilo víc než dovědět se, že stůně, že je nešastná, že umírá.</s> <s>Domníval jsem se tehdy, že každé utrpení, které ji postihne, bude pro mne znamenat úlevu, a zemře-li, že budu volný: že se zbavím všech těch představ, které lze mít v tak potupném postavení, v jakém jsem byl já.</s> <s>I toho pošetilého chudáka Henryho bych mohl mít rád, myslil jsem si, kdyby Sara byla mrtvá.</s></p>
<p><s>"Šla někam na návštěvu," řekl a jeho slova znovu probudila v mé mysli uspaného dábla, nebo mi připomněla dřívější dny, kdy Henry musel takhle odpovídat na otázky jiných lidí, zatímco jen já jsem věděl, kde Sara je.</s> <s>"Nechcete se jít trochu napít?"</s> <s>zeptal jsem se a k mému překvapení se ke mně Henry připojil.</s> <s>Dosud jsme nikdy nepili mimo jeho dům.</s></p>
<p><s>"Nebyl jste u nás už dávno, Bendrixi."</s> <s>Ze záhadného důvodu patřím k lidem, kteří jsou známí pouze příjmením.</s> <s>Ani jsem nemusel být pokřtěn; tak málo mě přátelé oslovují dosti strojeným jménem Mauri-ce, které mi dali moji literárně založení rodiče.</s></p>
<p><s>"To je pravda."</s></p>
<p><s>"No, musí to být - jistě už přes rok."</s></p>
<p><s>"V červnu 1944," řekl jsem.</s></p>
<p><s>"Tak dávno?</s> <s>- Ano, máte pravdu."</s> <s>Hlupák!</s> <s>pomyslil jsem si, hlupák, že nevidí nic divného v přestávce jednoho a půl roku.</s> <s>Necelých pět set metrů rovného trávníku oddělovalo obě naše 'strany'.</s> <s>Což mu nikdy nenapadlo, aby řekl Sáře: "Copak asi dělá Bendrix?</s> <s>Neměli bychom ho pozvat?", a nikdy se mu její odpovědi nezdály...</s> <s>divné, vyhýbavé, podezřelé?</s> <s>Zmizel jsem jim z očí dokonale jako kámen hozený do vody.</s> <s>Kola na hladině snad znepokojovala Sáru ještě týden nebo měsíc potom...</s> <s>ale klapky na Henryho očích seděly pevně.</s> <s>Byly mi odporné, i když jsem z nich měl prospěch, poněvadž jsem věděl, že druzí by z nich mohli mít prospěch též.</s></p>
<p><s>"Je v biografu?"</s> <s>zeptal jsem se.</s></p>
<p><s>"Ne, tam skoro vůbec nechodí."</s></p>
<p><s>"Ale dříve chodila."</s></p>
<p><s>Hospoda U znaku byla ještě vyzdobena vánočními girlandami a zvonci z fialového a oranžového papíru, zbytky komerčního veselí, a mladá hostinská opřená prsy o výčepní pult měřila pohrdavým pohledem své zákazníky.</s></p>
<p><s>"Pěkné," řekl Henry bezmyšlenkovitě a plachým, nepřítomným pohledem se rozhlížel, kam si má pověsit klobouk.</s> <s>Měl jsem dojem, že z toho, co znal, se výčepu podobala jen jídelna poblíž Northumberland Avenue, kam chodil obědvat se svými kolegy z ministerstva.</s> <s>"Co si dáte?"</s> <s>"Dal bych si whisky."</s></p>
<p><s>"Já taky, ale tady se budete muset spokojit s rumem."</s></p>
<p><s>Seděli jsme u stolu a drželi v prstech své sklenky: nikdy jsem neměl Henrymu mnoho co říct.</s> <s>Pochybuji, že bych se byl vůbec namáhal blíže se seznámit s ním nebo se Sárou, kdybych nebyl v roce 1939 začal psát příběh, v němž měl být hlavní postavou vyšší vládní úředník.</s> <s>Henry James řekl jednou v rozmluvě s Walterem Besantem, že dostatečně nadané mladé ženě k napsání románu z vojenského života postačí, půjde-li kolem kasáren a nahlédne oknem do kantýny.</s> <s>Já však myslím, že se v určitém stadiu své knihy bude muset jít s některým vojákem vyspat - i když jen proto, aby si ověřila podrobnosti.</s> <s>Vyspat s Henrym jsem se sice nešel, ale použil jsem nejbližší další možnosti, a když jsem poprvé pozval Sáru na večeři, bylo to pouze z chladné vypočíta-vosti, nebo jsem chtěl manželku vládního úředníka důkladně vyzpovídat.</s> <s>Netušila, oč mi jde; jistě myslela, že se upřímně zajímám o její rodinný život, a to bylo asi první, co vzbudilo její sympatie.</s> <s>Vyptával jsem se, v kolik hodin Henry snídá, zdali jezdí do kanceláře podzemní drahou, autobusem nebo taxíkem, zdali si nosí práci večer domů, zdá má aktovku s královským znakem.</s> <s>Naše přátelství vzkvétalo na slunci mého zájmu; byla tak ráda, že někdo bere Henryho vážně.</s> <s>Henry byl důležitý, ale spíš rozměry svého sektoru - asi tak, jako je důležitý slon rozměry svého těla.</s> <s>Jisté druhy důležitosti jsou totiž zcela beznadějně odsouzeny k tomu, že neimponují.</s> <s>Henry byl náměstkem na ministerstvu sociální péče, později na ministerstvu civilní obrany.</s> <s>Civilní obrany!</s> <s>Smával jsem se tomu později v těch okamžicích, kdy člověk nenávidí svou milenku a hledá jakoukoli zbraň...</s> <s>Přišel Čas, kdy jsem schválně řekl Sáře, že jsem Henryho potřeboval jen jako předlohu, a to pro postavu, která měla být směšným, komickým elementem mé knihy.</s> <s>A tehdy začala můj román nenávidět.</s> <s>Byla k Henrymu neobyčejně ohleduplná (to jsem nemohl nikdy popřít) a v oněch temných chvílích, kdy mě posedal démon, takže se mi hnusil i neškodný Henry, jsem promítal svou záš do románu a vymýšlel episody příliš hrubé, než abych je mohl napsat...</s> <s>Jednou, když Sara u mne strávila celou noc (těšil jsem se na to, jako se spisovatel těší na poslední slovo své knihy), zkazil jsem náhle všechno neprozřetelným slovem a ovzduší lásky, která se někdy celé hodiny zdála dokonalou, bylo to tam.</s> <s>Kolem druhé jsem rozmrzen usnul, ale probudil jsem se už ve tři, položil Sáře ruku na rameno a vzbudil ji.</s> <s>Myslím, že jsem se tehdy chtěl zas udobřit, dokud má obě ke mně neobrátila svůj obličej, obestřený spánkem, ale zkrásnělý a plný důvěry.</s> <s>Zapomněla už na hádku, ale právě v tom, že zapomněla, jsem nacházel novou příčinu.</s> <s>Jak pokřiveni jsme my lidé, a přece se říká, že nás stvořil jakýsi Bůh!</s> <s>Já si však nedovedu představit Boha, který by nebyl jednoduchý jako identická rovnice a průzračný jak vzduch.</s> <s>Řekl jsem jí: "Nespím a přemýšlím o páté kapitole.</s> <s>Žvýká také Henry před důležitou poradou kávová zrnka, aby mu nepáchlo z úst?"</s> <s>Zavrtěla hlavou a začala tiše plakat a já jsem samozřejmě předstíral, že nevím proč - byla to přece běžná otázka týkající se jen mého hrdiny, nechtěl jsem útočit na Henryho, vždy i ti nejlepší lidé někdy žvýkají kávová zrnka...</s> <s>A tak jsem pokračoval.</s> <s>Chvíli plakala a pak usnula.</s> <s>Měla dobrý spánek, ale i to jsem považoval za urážku.</s></p>
<p><s>Henry vypil rychle svůj rum a jeho pohled žalostně bloudil mezi fialovými a oranžovými girlandami.</s> <s>Zeptal jsem se: "Jak jste strávili vánoce?"</s></p>
<p><s>"Velmi pěkně," zněla odpověď.</s></p>
<p><s>"Doma?"</s> <s>Henry se na mne podíval, jako bych to slovo vyslovil divným přízvukem.</s></p>
<p><s>"Doma?</s> <s>Samozřejmě."</s></p>
<p><s>"A Sara se má dobře?"</s></p>
<p><s>"Ano."</s></p>
<p><s>"Ještě rum?"</s></p>
<p><s>"Teď je řada na mně."</s> <s>Než Henry přinesl pití, zašel jsem na záchod.</s> <s>Stěny tam byly počmárány nápisy: "Čert té vem hostinskej i tu tvou prsatou ženskou.</s> <s>"Všem pasákům a kurvám veselýho syfla a šastnou kapavku" Rychle jsem se zase vrátil pod papírové girlandy a do cinkotu sklenic.</s> <s>Někdy vidím v druhých lidech svůj vlastní obraz příliš jasně a v takových chvílích bych si strašně přál věřit v světce a v heroickou ctnost.</s></p>
<p><s>Opakoval jsem Henrymu oba nápisy, které jsem viděl.</s> <s>Chtěl jsem, aby se pohoršil, ale překvapil mě když řekl prostě: "Závist je hrozná věc" "Myslíte tu větu o prsaté ženské?"</s> <s>"Obě.</s> <s>Když je člověk nešastný, závidí druhým lidem jejich štěstí"</p>
<p><s>Že se tomuhle naučí na ministerstvu civilní obrany, bych býval u něho nikdy nečekal.</s> <s>Vida, jak píši tuto větu, zas mi vytéká hořkost z pera.</s> <s>Hloupá a neživotná hořkost!</s> <s>Kdybych mohl, psal bych s láskou, byl bych jiným člověkem: nikdy bych nebyl lásku ztratil.</s> <s>A přece jsem náhle nad lesklým vykládaným povrchem hospodského stolku pocítil něco, ne sice tak krajního jako láska, ale něco, co se snad podobá alespoň spojenectví v bídě.</s> <s>Zeptal jsem se Henryho: "Jste nešastný?"</s> <s>"Bendrixi, mám starosti" "Jaké, povězte mi."</s></p>
<p><s>Myslím, že mu rum rozvázal jazyk.</s> <s>Nebo si byl zčásti vědom toho, co všechno o něm vím?</s> <s>Sara dovedla být ohleduplná, ale v poměru, jako byl náš, jsem se nemohl nedovědět určité věci...</s> <s>Věděl jsem, že má na levé straně břicha tmavohnědou pihu, poněvadž mé vlastní mateřské znamení ji jednou Sáře připomnělo; věděl jsem, že je krátkozraký, ale že nechce nosit brýle před cizími lidmi (a já jsem byl ještě natolik cizí, že jsem ho v nich nikdy neviděl); věděl jsem, že má rád v deset hodin čaj; znal jsem dokonce i jeho zvyky při spaní.</s> <s>Zdalipak tušil, že už toho vím tolik, že další věci nemohou změnit na našem vztahu zhola nic?</s> <s>"Mám starosti o Sáru, Bendrixi," řekl.</s></p>
<p><s>Dveře hostince se otevřely, takže jsem viděl, jak déš padá prudce proti světlu.</s> <s>Do místnosti vpadl rozjařený človíček a zvolal: "Brej večír vespolek," ale nikdo mu neodpověděl.</s></p>
<p><s>"Je nemocná?</s> <s>Myslel jsem, že říkáte..."</s></p>
<p><s>"Ne, není nemocná.</s> <s>To snad ne."</s> <s>Rozhlédl se nešastně kolem - nebylo to jeho prostředí.</s> <s>Všiml jsem si, že má zarudlé oči; možná že chodil příliš dlouho bez brýlí - všude je pořád tolik cizích lidí - anebo to mohlo být od slz.</s> <s>"Bendrixi, tady nelze mluvit," řekl, jako by byl zvyklý mluvit vůbec někde.</s> <s>"Pojďte k nám,"</p>
<p><s>"Bude už Sara doma?"</s></p>
<p><s>"Myslím, že ne."</s></p>
<p><s>Zaplatil jsem útratu sám, což bylo další známkou Henryho rozrušení - jen nerad přijímal cizí pohostinství.</s> <s>V taxíku měl vždy peníze připraveny v ruce, zatímco my ostatní jsme je hledali po kapsách.</s> <s>Cestičkami v parku ještě proudila dešová voda, ale k Milesovům nebylo daleko.</s> <s>Odemkl hlavní dveře zasazené pod ozdobným polokruhovitým oknem z počátku osmnáctého století a zavolal: "Sáro, Sáro!"</s> <s>Toužil jsem po odpovědi a zároveň jsem se jí bál; ale nikdo se neozval.</s> <s>"Je ještě venku," řekl.</s> <s>,.Pojdme do pracovny."</s></p>
<p><s>Nikdy předtím jsem v jeho pracovně nebyl.</s> <s>Patřil jsem vždy jen k Sařiným přátelům, a kdykoli jsem se setkal s Henrym, bylo to na Sařině území, v jejím nazdařbůh uspořádaném obývacím pokoji, kde se nic nehodilo k sobě, nic nepatřilo k určitému slohu nebo plánu, kde měl člověk dojem, že všecko náleží právě probíhajícímu týdnu, protože žádná vzpomínka na bývalou zálibu nebo bývalý cit tam neměl; místo.</s> <s>Všeho se tam užívalo - na rozdíl od Henryho pracovny, kde jsem měl pocit, že se nepoužívá téměř ničeho.</s> <s> Pochyboval jsem, zda vůbec někdy otevřel svého kompletního Gibbona; a sebrané spisy Waltera Scotta tam byly asi jen proto, že náležely jeho otci stejně jako bronzový diskobolos.</s> <s>A přece| byl v této neužívané místnosti Šastnější: prostě proto, že byla jeho, že mu patřila.</s> <s>Pomyslil jsem si hořce a závistivě: vlastní-li člověk něco bezpečně, nemusí toho ani užívat.</s></p>
<p><s>"Whisky?"</s> <s>zeptal se Henry.</s> <s>Vzpomněl jsem si na jeho oči a byl jsem zvědav, pije-li víc než dříve.</s> <s>Rozhodně nalil nám oběma pořádnou míru.</s></p>
<p><s>"Co vás trápí, Henry?"</s> <s>otázal jsem se.</s> <s>Už dávno jsem přestal pracovat na románu o vyšším vládním úředníkovi: nehledal jsem už předlohu.</s> <s>"Sara," řekl.</s></p>
<p><s>Byl bych se polekal, kdyby to byl řekl právě takhle před dvěma roky?</s> <s>Ne.</s> <s>Myslím, že bych se byl velmi zaradoval, nebo podvádění je tak zoufale nudné.</s> <s>Byl bych přivítal otevřený boj už proto, že by se mohla vyskytnout příležitost, by sebenepatrnější, abych zvítězil pro nějakou taktickou chybu z jeho strany.</s> <s>A v celém svém životě, ani předtím ani nikdy potom, jsem netoužil tolik po vítězství.</s> <s>Dokonce jsem si ani tolik nepřál napsat dobrou knihu.</s></p>
<p><s>Podíval se na mne zarudlýma očima: "Mám strach, Bendrixi."</s> <s>Už jsem s ním nemohl jednat povýšeně: poznal, co je neštěstí; prošel stejnou školou jako já a teprve teď jsem jej začal považovat za sobě rovna.</s> <s>Pamatuji se, že na Henryho stole byla jedna z těch starých zahnědlých fotografií v oxfordském rámečku, podobizna jeho otce.</s> <s>Díval jsem se na ni a myslel jsem, jak se podobá Henrymu (jeho otci bylo tehdy také kolem pětačtyřiceti) a zároveň jak je mu přece jen nepodobná.</s> <s>Odlišnost nepůsobil knír, nýbrž viktoriánská důvěra v sebe, přesvědčení, zeje člověk na tomto světě doma a že se v něm vyzná -a tu jsem najednou znovu zakusil onen sbližující pocit spojenectví.</s> <s>Henry mi byl sympatičtější než jeho otec (který tenkrát pracoval na ministerstvu financí).</s> <s>Byli jsme oba cizinci.</s></p>
<p><s>"Z čeho máte strach, Henry?"</s></p>
<p><s>Posadil se do křesla, jako by do něho někdo strčil, a řekl znechuceně: "Bendrixi, vždycky jsem myslil, že nejhorší věc, nejhorší z nejhorších, kterou by člověk mohl udělat..."</s> <s>Před dvěma roky bych byl jistě jako na skřipci: jak neobvyklý a jak nesmírně nudný byl teď pro mne pocit neviny!</s></p>
<p><s>,,Víte přece, že mi můžete důvěřovat, Henry."</s> <s>Možná, napadlo mne, že si schovala nějaký dopis, přestože jsem jich psal tak málo.</s> <s>Ale to už je riziko povolání, riziko, kterému se spisovatelé nevyhnou.</s> <s>Ženy mají sklon přeceňovat důležitost svých milenců a nikdy nepředvídají onen trapný okamžik, kdy se indiskrétní dopis octne s poznámkou 'zajímavé' v katalogu rukopisů oceněn na pět šilinků.</s> <s>"Podívejte se tedy na tohle," řekl Henry.</s></p>
<p><s>Podal mi dopis: mou rukou psán nebyl.</s> <s>"Jen si to přečtěte," řekl.</s> <s>Nějaký známý mu psal: "Domnívám se, že člověk, kterému chcete pomoci, by se měl obrátit na jistého pana Savage ve Vigo Street 159.</s> <s>Je schopný a diskrétní a jeho zaměstnanci se mi zdají méně nechutní, než podobní lidé obyčejně bývají."</s></p>
<T Hemingway>
<C Chapter 1>
<p><s>V pozdním létě toho roku jsme bydleli v domě ve vesnici, která se dívala přes řeku a rovinu k horám.</s> <s>V korytě řeky byly oblázky a vodou omleté balvany, sluncem vysušené a bílé, a voda byla průzračná, proudila rychle a modrala se nad hlubinami.</s> <s>Oddíly vojska procházely kolem domu a dál po cestě, a prach, který zvedaly, sedal na listí stromů.</s> <s>Kmeny stromů byly také zaprášené a listí toho roku brzo opadalo a my viděli oddíly, jak pochodují po cestě a jak se prach zvedá a listí, zčeřené vánkem, opadává a vojáci pochodují, a potom cestu prázdnou a bílou, až na to listí.</s></p>
<p><s>V rovině byla bohatá úroda; bylo tu mnoho ovocných sadů a tam, kde rovina končila, zvedaly se hory, hnědé a pusté.</s> <s>V horách se bojovalo a v noci jsme vídávali záblesky dělostřelecké palby.</s> <s>Vypadalo to ve tmě jako blýskání na časy, ale noci byly chladné a člověk neměl pocit, že se blíží bouřka.</s></p>
<p><s>Někdy jsme ve tmě slyšeli pod okny pochodovat oddíly a přejíždět děla, tažená traktory.</s> <s>V noci byl velký provoz a na cestách plno mul, s bednami munice po obou stranách nákladních sedel, plno šedivých nákladních automobilů, které vezly vojáky, a jiných automobilů s náklady přikrytými plachtou, které v proudu vozidel jely pomaleji.</s> <s> Za dne tu také projížděla těžká děla, vlečená traktory, dlouhé hlavně děl byly pokryté zelenými snítkami a zelené listnaté snítky a šlahouny vinných keřů ležely na traktorech.</s> <s>Na sever jsme měli výhled napříč údolím a viděli jsme les kaštanů a za ním ještě jednu horu na naší straně řeky.</s> <s>O tu horu se také bojovalo, ale bez úspěchu, a když na podzim přišly deště, všechno listí s kaštanů opadalo a haluze byly holé a kmeny zčernalé deštěm.</s> <s>Vinice prořídly, keříky na nich měly také holé větve a celá krajina byla vlhká a hnědá a podzimně mrtvá.</s> <s>Nad řekou visela mlha a v horách se válela mračna, nákladní auta na cestách stříkala kolem sebe blátem a oddíly v pláštěnkách byly zablácené a mokré; mokré byly i jejich pušky, a na břiše jim nadouvaly pláštěnky dvoje kožené sumky, nacpané sadami tenkých dlouhých nábojů ráže 6,5 mm, takže vojáci, kteří kráčeli po cestě kolem, pochodovali, jako by byli v šestém měsíci těhotenství.</s></p>
<p><s>Objevovala se tu malá šedá auta a projížděla velkou rychlostí, obyčejně v nich seděl vedle řidiče důstojník a další důstojníci byli vzadu.</s> <s>Stříkala kolem sebe blátem ještě víc než kamiony, a když byl jeden z důstojníků na zadním sedadle hodně malý a seděl mezi dvěma generály, on sám tak malý, že mu člověk neviděl do obličeje, ale jenom na vršek čepice a na uzounká záda, a když vůz jel obzvláš rychle, pak to byl asi král.</s> <s>Bydlel v Udine a sem si vyjel skoro každý den, aby se podíval, jak to jde.</s> <s>A šlo to od deseti k pěti.</s></p>
<p><s>Začátkem zimy přišly vytrvalé deště a s dešti přišla cholera.</s> <s>Ale zdolali ji a nakonec jich na ni v armádě zemřelo jenom sedm tisíc.</s></p>
<C Chapter 2>
<p><s>Rok nato byl samé vítězství.</s> <s>Obsadili jsme horu na druhé straně údolí a stráň porostlou kaštanovým hájem, a zvítězili jsme na jihu na pahorkatině za plání a v srpnu jsme přešli přes řeku a bydleli jsme v domě v Gorizii, kde na zahradě obehnané zdí byla studna a mnoho košatých stinných stromů a na stěně domu červené wistarie.</s> <s>Teď se bojovalo v horách hned před námi, ani ne míli odtamtud.</s> <s>Město bylo velmi hezké a nás dům byl velmi pěkný.</s> <s>Řeka tekla za námi a město jsme obsadili velmi hladce, ale hory vpředu nešlo dobýt a já byl velmi rád, že se Rakušané podle všeho chtějí jednou vrátit, jestli válka skončí, protože město nebombardovali tak, aby je zničili, ale jenom trochu, jak to bylo z vojenského hlediska nezbytné.</s> <s>Lidé tu žili dál a byly tu nemocnice a kavárny a dělostřelectvo v postranních uličkách a dva bordely, jeden pro vojsko a druhý pro důstojníky, a na sklonku léta chladné noci, boje v horách za městem, střelami poznamenaná ocel železničního mostu, demolovaný tunel u řeky, kde se před časem bojovalo, stromy okolo náměstí a dlouhá alej, která vedla k náměstí; to všechno a pak, že ve městě byly slečny, že tudy jezdil ve svém automobilu král a že se teči někdy podařilo zahlédnout jeho obličej a tělíčko s dlouhým krkem a šedivý vous jako kozí bradku; tohle všechno a nečekaně obnažené vnitřky domů, které v dělostřelecké palbě přišly o některou stěnu, dlažba a kamenná tříš v zahradách a někdy na ulici a to, že na Carsu šlo všechno dobře, proměnilo podzim v něco úplně jiného než loňský podzim, kdy jsme byli na venkově.</s> <s>Také válka se změnila.</s></p>
<p><s>Dubový les na návrší za městem zmizel.</s> <s>Na jaře, když jsme přišli do města, byl les zelený, ale ted tu byly pahýly a přeražené kmeny a půda kolem rozervaná, a jednoho dne ke konci podzimu, když jsem si vyšel na místa, kde býval dubový les, uviděl jsem přes temeno hory letět mrak.</s> <s>Blížil se velice rychle, slunce zbledlo a zežloutlo a potom bylo všude šedivo, obloha zatažená a mrak se snášel podél úbočí hory a najednou jsme byli v něm a byl to sníh.</s> <s>Sníh se hnal šikmo ve vetru, přikryl holou zem, pahýly stromů z něho trčely, sníh ležel na dělech a byly v něm cestičky, které se táhly k latrinám vzadu za zákopy.</s></p>
<p><s>Potom později jsem se dole v městě díval, jak sníh padá; koukal jsem z okna bordelu, toho pro důstojníky, kde jsem seděl s kamarádem a se dvěma sklenicemi, pili jsme láhev asti, a když jsme se podívali ven na sníh, který padal pomalu a těžce, věděli jsme, že to máme pro tenhle rok všechno za sebou.</s> <s>Hory nad řekou jsme nedobyli, ani jednu z hor nad řekou jsme nedobyli.</s> <s>To všechno jsme si nechali napřesrok.</s> <s>Kamarád uviděl, jak kolem po ulici jde kněz z naší jídelny a opatrně našlapuje v blátivé břečce, a zabušil na okno, aby přivábil jeho pozornost.</s> <s>Kněz se podíval nahoru.</s> <s>Uviděl nás a usmál se.</s> <s>Kamarád na něho kývl, aby Šel dovnitř.</s> <s>Kněz zavrtěl hlavou a kráčel dál.</s></p>
<p><s>Ten večer v jídelně, po spaghettách, které každý jedl velice hbitě a vážně tím způsobem, že zvedal spaghetti na vidličce tak vysoko, až se volné konce vymotaly a visely dolů, a potom je spouštěl do úst, anebo je do sebe plynule ládoval a vsrká-val, přihýbali jsme si vína z veliké láhve, opletené slámou; kolébala se v kovovém držáku a stačilo stlačit ukazovákem její hrdlo a jasně červené, tříslové, skvělé víno prýštilo do sklenice, kterou člověk držel v téže ruce; když jsme dojedli, začal kapitán kněze popichovat.</s></p>
<p><s>Kněz byl mladý, snadno se červenal, nosil uniformu jako všichni ostatní, ale nad levou náprsní kapsou šedivé blůzy měl na tmavorudém sametu kříž.</s> <s>Kapitán mi prokazoval tu pochybnou laskavost, že mluvil lámanou italštinou, abych všemu přesně rozuměl a abych snad o nic nepřišel.</s></p>
<p><s>"Kněz dneska u holek," řekl kapitán a podíval se na kněze a na mě.</s> <s>Kněz se zasmál, začervenal a zavrtěl hlavou.</s> <s>Tenhle kapitán si ho dobíral často.</s></p>
<p><s>"Nebo ne?"</s> <s>zeptal se kapitán, "Dnes viděl kněze u holek."</s> <s>"Ne," řekl kněz.</s> <s>Ostatní důstojníky dobírám bavilo.</s></p>
<p><s>"Kněz ne u holek," pokračoval kapitán.</s> <s>"Kněz nikdy u holek," objasňoval mi.</s> <s>Vzal mou sklenici, naplnil ji a přitom se mi pořád díval do očí, ale kněze neztrácel z dohledu.</s></p>
<p><s>"Kněz ho vždycky v noci do hrsti."</s> <s>Kolem stolu se všichni zasmáli.</s> <s>"Rozumíte?</s> <s>Kněz ho vždycky v noci do hrsti."</s> <s>Udělal posunek a hlasitě se zasmál.</s> <s>Kněz to vzal jako vtip.</s></p>
<p><s>"Papež chce, aby válku vyhráli Rakušáci," řekl major.</s> <s>"Je zamilovaný do Franze Josefa.</s> <s>Tamodtud mu taky kapou peníze.</s> <s>Já jsem atheista."</s></p>
<p><s>"Četls někdy Černé prase?"</s> <s>zeptal se poručík.</s> <s>"Seženu ti to.</s> <s>To je věc, která mě zviklala ve víře."</s></p>
<p><s>"Je to nečistá a ohavná kniha," řekl kněz.</s> <s>"Doopravdy se vám jistě nelíbí."</s></p>
<p><s>"Je k nezaplacení," řekl poručík.</s> <s>"O těchhletěch knězích se z ní dovíš všechno.</s> <s>Bude se ti líbit," řekl mi.</s> <s>Usmál jsem se na kněze a on se usmál přes plamen svíčky na mě.</s> <s>"Nečtěte ji," řekl.</s></p>
<p><s>"Seženu ti ji," řekl poručík.</s></p>
<p><s>"Každý, kdo umí trochu myslet, je atheista," řekl major.</s> <s>"I když na svobodné zednáře já zas nevěřím."</s></p>
<p><s>"Já na svobodné zednáře věřím," řekl poručík.</s> <s>"Je to ušlechtilá organisace." Někdo přišel dovnitř, a jak se otevřely dveře, bylo vidět, že venku padá sníh.</s></p>
<p><s>"Teď, když začalo sněžit, to už žádná ofensiva nebude," řekl jsem.</s></p>
<p><s>"Určitě ne," řekl major.</s> <s>"Měl byste jít na dovolenou.</s> <s>Měl byste se podívat do Říma, do Neapole, na Sicilii -</p>
<p><s>"Měl by sis vyjet do Amalfi," řekl poručík.</s> <s>"Napíšu ti pár řádek pro naše doma, v Amalfi.</s> <s>Budou tě mít rádi jako vlastního."</s> <s>"Měl by se podívat do Palerma."</s> <s>"Na Capri by si měl zajet."</s></p>
<p><s>"Byl bych rád, kdybyste se podíval do Abruzzi a zašel na návštěvu k našim v Capracottě," řekl kněz.</s></p>
<p><s>"Co mu tady vykládáte o Abruzzi?</s> <s>Tam je víc sněhu než tady.</s> <s>O to on nestojí, koukat se na venkovské balíky.</s> <s>A se radši podívá do středisek kultury a civilisace."</s></p>
<p><s>"Měl by sehnat nějaké pěkné slečny.</s> <s>Dám vám adresy všelijakých domů v Neapoli, Krásné mladé slečny — v doprovodu matinek.</s> <s>Ha!</s> <s>Ha!</s> <s>Ha!"</s></p>
<p><s>Podíval se na kněze a zařval: "Vždycky v noci ho kněz do hrsti!"</s> <s>Všichni se zase zasmáli.</s></p>
<p><s>"Musíte okamžitě na dovolenou," řekl major.</s> <s>"Jel bych rád s tebou a všechno ti ukázal," řekl poručík.</s></p>
<p><s>"Až se vrátíš, přivez s sebou fonograf."</s> <s>"Desky přivez, s dobrou operní hudbou."</s> <s>"Přivez Carusa."</s></p>
<p><s>"Carusa nevoz, ten bučí."</s> <s>"Nechtěl bys umět bučet jako on?"</s> <s>"Bučí, říkám vám, že bučí!"</s></p>
<p><s>"Byl bych rád, kdybyste zajel do Abruzzi," řekl kněz.</s> <s>Ostatní hulákali.</s> <s>"Dá se tam krásně chodit na lov.</s> <s>Lidé by se vám líbili, a i když je tam zima, je tam čistý vzduch a sucho.</s> <s>Mohl byste bydlet u našich.</s> <s>Můj otec je známý lovec."</s></p>
<p><s>"Pojďte s námi," řekl kapitán, "jdeme do bordelu, než zavřou."</s> <s>"Dobrou noc," řekl jsem knězi.</s> <s>"Dobrou noc," řekl.</s></p>
<T Highsmith>
<p><s>Vlak se řítil kupředu hněvivým, nepravidelným tempem.</s> <s>Zastavoval se dost často na menších stanicích, kde chvilku netrpělivě postával, a pak znovu zaútočil na prérii.</s> <s>Ale cesty neubývalo.</s> <s>Jenom step se vlnila jako růžovohnědá, nedbale natřesená přikrývka.</s> <s>A čím rychleji vlak ujížděl, tím bylo její vlnění bouřlivější a výsměšnější.</s></p>
<p><s>Guy odpoutal oči od okna a opřel se o sedadlo.</s></p>
<p><s>Miriam v nejlepším případě rozvod oddálí, pomyslil si.</s> <s>Možná že jí nejde o rozvod, ale jen o peníze.</s> <s>Jestlipak se vůbec někdy bude chtít opravdu rozvést?</s></p>
<p><s>Uvědomil si, že jeho myšlenky začíná ochromovat nenávist, která mění v malé slepé uličky všechny cesty, jimiž ho v New Yorku vedla logika.</s> <s>Zdálo se mu, že Miriam teď stojí blízko něho, růžová a pihovatá, vyzařující jakýsi nezdravý žár jako prérie za oknem, zachmuřená a krutá.</s></p>
<p><s>Automaticky sáhl po cigaretě, podesáté si uvědomil, že v pulmanu by neměl kouřit, a pak si přesto jednu vzal.</s> <s>Dvakrát s ní poklepal o číselník svých náramkových hodinek, zjistil, že je 5.12, jako by to v ten den něco znamenalo, a strčil cigaretu do koutku úst.</s> <s>Pozvedl k ní zápalku, zakrytou dlaní, a začal pomalu a pravidelně vdechovat kouř.</s> <s>Jeho hnědé oči se stále znovu vracely k neúprosné, okouzlující krajině za oknem.</s> <s>Špička měkkého límce u košile se mu začala kroutit.</s> <s>V odrazu, který soumrak zvolna vytvářel na okenním skle, připomínal ohnutý cíp límce a černé vlasy, které se mu nad čelem zvedaly a vzadu přiléhaly, obraz z minulého století.</s> <s>Hlava, protažená vlasy do výšky, a sklon dlouhého nosu budily dojem cílevědomého člověka, který jako by byl v ustavičném pohybu vpřed, přestože při bližším pohledu jeho těžké obočí a ústa vyvolávala představu klidu a zdrženlivosti.</s> <s>Měl na sobě flanelové kalhoty, které potřebovaly vyžehlit, tmavé sako, jež mu plandalo na štíhlém těle a lehce nachovělo při dotyku světla, a nedbale uvázanou vlněnou kravatu barvy rajských jablíček.</s></p>
<p><s>Nevěřil, že by Miriam čekala dítě, o které by nestála.</s> <s>To znamená, že si ji její milenec chce vzít.</s> <s>Ale proč tedy poslala pro něho?</s> <s>K tomu, aby se mohla rozvést, ho nepotřebuje.</s> <s>A proč on sám zase probírá ty neutěšené otázky, jimiž se zabýval před čtyřmi dny, když dostal její dopis?</s> <s>Těoh pět nebo šest řádek psaných jejím kulatým rukopisem jen říkalo, že bude mít dítě a chce Guye vidět.</s> <s>Její těhotenství zaručuje rozvod, uvažoval, tak proč podléhat nervozitě?</s> <s>Nejvíc ho trápily obavy, že by v nějaké nedostupné hlubině své duše mohl žárlit, protože Miriam porodí dítě jiného muže a kdysi potratila jeho vlastní.</s> <s>Nedráždí ho nic jiného než hanba, řekl si.</s> <s>Hanba, že vůbec někdy miloval takovou osobu, jako je Miriam.</s> <s>Zamáčkl cigaretu o mřížku topení.</s> <s>Nedopalek se mu zakutálel k nohám a Guy ho kopl zpátky pod topení.</s></p>
<p><s>Mohl se teď těšit na tolik věcí.</s> <s>Rozvod, práce na Floridě — bylo prakticky jisté, že komise schválí jeho nákresy a on se to dozví ještě v tomto týdnu— a Anne.</s> <s>On a Anne teď mohou začít plánovat.</s> <s>Déle než rok se trápil a doufal, že se něco takového stáné, aby byl volný.</s> <s>Zaplavila ho vlna radosti a s úlevou se schoulil do rohu plyšového sedadla.</s> <s>Ve skutečnosti na to čekal už tři roky.</s> <s>Byl by si samozřejmě mohl rozvod koupit, ale nikdy se mu nepodařilo nastřádat tolik peněz.</s> <s>Začínat jako architekt na volné noze nebylo a stále ještě není snadné.</s> <s>Miriam nikdy nežádala, aby jí pravidelně platil, ale trýznila ho jinak, tím, že o něm v Metcalfu mluvila, jako by stále ještě spolu byli zadobře, jako by byl v New Yorku jen proto, aby se tam usadil, a pak pro ni poslal.</s> <s>Občas mu napsala o peníze, o malé částky, což ho roztrpčovalo, a posílal jí je proto, že by ho tak snadno mohla očernit nejhoršími pomluvami, a přitom v Metcalfu žije jeho matka.</s></p>
<p><s>Vysoký plavovlasý mladý muž v rezavě hnědém obleku dopadl na prázdné sedadlo proti Guyovi a s nejistým, přátelským úsměvem se přesunul do rohu.</s> <s>Guy pohlédl na jeho bledý, drobný obličej.</s> <s>Přesně uprostřed čela mu vězel ohromný uher.</s> <s>Guy se znovu zadíval z okna.</s></p>
<p><s>Zdálo se mu, že mladý muž proti němu váhá, má-li se pustit do rozhovoru, nebo si zdřímnout.</s> <s>Loktem neustále jezdil po okenním rámu, a kdykoliv rozevřel krátké řasy, díval se na Guye krví podlitýma očima a do tváře se mu vrátil slabý úsměv.</s> <s>Asi byl trochu opilý.</s></p>
<p><s>Guy otevřel knihu, ale po půl stránce zjistil, že myslí na něco jiného.</s> <s>Vzhlédl, když ze stropu zasvítila řada bílých fluoreskujících světel, a zatoulal se pohledem k nezapálenému doutníku, kterým cizí kostnatá ruka za opěradlem neustále gestikulovala, a k monogramu, houpajícímu se na úzkém zlatém řetízku přes vázanku mladého muže proti němu.</s> <s>Monogram zněl CAB a vázanka byla ze zeleného hedvábí, ručně malovaná, s vyzývavě oranžovými palmami.</s> <s>Dlouhá, rezavě hnědá postava teď ležela zcela bezbranně, hlava zvrácena nazad, takže onen velký uher či nežit jako by byl nejvyšším bodem, v němž došlo k erupci.</s> <s>Byl to zajímavý obličej, i když Guy nevěděl proč.</s> <s>Nevypadal ani mladě, ani staře, ani inteligentně, ani hloupě.</s> <s>Mezi úzkým, vypouklým čelem, a ustupující, podlouhlou čelistí se propadal.</s> <s>Hluboko v místě, kde ústa tvořila jemnou linii, a nejhlouběji v modrých dutinách s malými lasturami víček.</s> <s>Ple měl jemnou jako dívka, až voskově bílou, jako by se z ní všechna nečistota soustředila k výživě dozrávajícího uhru.</s></p>
<p><s>Guy se na chvíli znovu pustil do čtení.</s> <s>Vnímal obsah slov, a ta ho začala zbavovat úzkosti.</s> <s>Vnitřní hlas se ho však ptal, k čemu mu bude Plato dobrý u Miriam.</s> <s>Ptal se ho na to už v New Yorku, ale přesto si knihu vzal s sebou, byl to starý text z kursu filozofie pro středoškoláky, snad jakési odškodnění za to, že musel jet za Miriam.</s></p>
<p><s>Podíval se z okna, a když v něm uviděl svůj vlastní obraz, urovnal si ohrnutý límec.</s> <s>Anne to vždycky dělala za něj.</s> <s>Najednou si bez ní připadal bezradný.</s> <s>Posunul se, náhodou se dotkl natažené nohy spícího mladíka a s údivem pozoroval, jak mu zaškubaly řasy a pak se rozevřely.</s> <s>Možná že se na něj ty krví podlité oči upíraly po celou dobu zpod přivřených řas.</s></p>
<p><s>"Promiňte," zamumlal Guy.</s></p>
<p><s>"To nic,"</s> řekl ten druhý.</s> <s>Posadil se a prudce potřásl hlavou.</s> <s>"Kde to jsme?"</s></p>
<p><s>"Přijíždíme do Texasu."</s></p>
<p><s>Plavovlasý mladík vytáhl z náprsní kapsy zlatou lahvičku, otevřel ji a přátelsky nabídl Guyovi.</s></p>
<p><s>"Ne, děkuji,"</s> řekl Guy.</s> <s>Všiml si, jak žena přes uličku, která od svého pletení nezvedla po celou dobu od zastávky v Saint Louis, zvedla oči v okamžiku, kdy kovové žbluňknutí oznámilo, že láhev je u dna.</s></p>
<p><s>"Kam jedete?"</s> Úsměv se teď podobal úzkému, vlhkému půlměsíci.</s></p>
<p><s>"Do Metcalfu,"</s> řekl Guy.</s></p>
<p><s>"Metcalf je pěkné město.</s> <s>Jedete tam služebně?"</s> Zdvořile za-mrkal nemocně vyhlížejícíma očima.</s></p>
<p><s>"Ano."</s></p>
<p><s>"A co děláte?"</s></p>
<p><s>Guy neochotně vzhlédl od knihy.</s> <s>"Jsem architekt."</s></p>
<p><s>"Aha,"</s> řekl ten druhý s probuzeným zájmem.</s> <s>"To stavíte domy a takové věci?"</s></p>
<p><s>"Ano."</s></p>
<p><s>"Asi jsem se nepředstavila Napůl vstal.</s> <s>"Bruno, Charles An-thony Bruno."</s></p>
<p><s>Guy mu krátce potřásl rukou.</s> <s>"Guy Haines."</s></p>
<p><s>"Těší mě.</s> <s>Bydlíte v New Yorku?"</s> Chraptivý baryton zazněl falešně, jako by Bruno hovořil jen proto, aby se probudil.</s></p>
<p><s>"Ano."</s></p>
<p><s>"Bydlím na Long Islandu a jedu do Santa Fé na krátkou dovolenou.</s> <s>Už jste byl někdy v Santa Fé?"</s></p>
<p><s>Guy zavrtěl hlavou.</s></p>
<p><s>"Je to ohromné město na odpočinek."</s> Usmál se a odhalil zkažené zuby.</s> <s>"Myslím, že tam asi je většinou indiánská architektura."</s></p>
<p><s>V chodbičce se zastavil průvodčí a kontroloval jízdenky.</s></p>
<p><s>"To je vaše sedadlo?"</s> zeptal se Bruna.</s> <s>Ten se v rohu sebevědomě napřímil: "Luxusní kupé ve vedlejším voze."</s></p>
<p><s>"Číslo tři?"</s></p>
<p><s>"Myslím.</s> <s>Ano."</s></p>
<p><s>Průvodčí pokračoval v obchůzce.</s></p>
<p><s>"Chytrák!"</s> zamumlal Bruno.</s> <s>Naklonil se kupředu a pobaveně se díval z okna.</s></p>
<p><s>Guy se vrátil ke knize, ale Brunova únavná dotěrnost, pocit, že Bruno v příštím okamžiku zase něco řekne, mu nedovolovaly, aby se soustředil.</s> <s>Guy měl v úmyslu jít na večeři, ale z neznámého důvodu se nezvedal.</s> <s>Vlak opět zpomaloval.</s> <s>Když to vypadalo, že Bruno chce zase něco říci, Guy povstal, dal se na ústup do dalšího vozu, a ještě než se vlak úplně zastavil, seskočil na skřípající zem.</s></p>
<p><s>Hustý vzduch, ztěžklý příchodem noci, ho omámil jako dusivá poduška.</s> <s>Ucítil pach prašného, teplého štěrku, oleje a rozpáleného kovu.</s> <s>Měl hlad a zaváhal u jídelního vozu.</s> <s>Pak se procházel s rukama v kapsách a zhluboka dýchal, přestože mu pach vzduchu nebyl příjemný.</s> <s>Směrem na jih se na obloze mihotala souhvězdí červených, zelených a bílých světel.</s> <s>Pomyslil si, že tudy asi vedla včera Annina cesta do Mexika.</s> <s>Mohl být s ní.</s> <s>Chtěla, aby s ní jel až do Metcalfu.</s> <s>Kdyby nebylo Miriam, mohl Anne požádat, aby se u nich den zdržela a seznámila se s matkou.</s> <s>A byl by to možná mohl udělat i bez ohledu na Miriam, kdyby byl jiný, kdyby jednoduše uměl být lhostejný.</s> <s>Řekl Anne o Miriam skoro všechno, ale nedovedl si představit, že by se měly setkat.</s> <s>Chtěl být ve vlaku sám, aby mohl přemýšlet.</s> <s>Ale na co zatím přišel?</s> <s>Copak mu někdy byly platné nějaké úvahy, když šlo o Miriam?</s></p>
<p><s>Průvodčí vyzýval k nástupu, ale Guy se procházel až do posledního okamžiku a pak naskočil do vagónu těsně za jídelním vozem.</s></p>
<p><s>Guy si zrovna objednával večeři, když se ve dveřích vozu objevil mladý plavovlasý muž.</s> <s>Šel klátivým krokem, a s dohořívající cigaretou v ústech vypadal trochu vzdorně.</s> <s>Guy už na něho úplně zapomněl a jeho vysoká, rezavě hnědá postava teď pro něj byla spíše jen nepříjemnou vzpomínkou.</s> <s>Guy viděl, jak se Bruno usmál, když ho zpozoroval.</s></p>
<p><s>"Myslel jsem, že jste zmeškal vlak," řekl Bruno přátelsky a přitáhl si židli.</s></p>
<p><s>"Promiňte, pane Bruno, ale rád bych měl chvilku klidu.</s> <s>Musím si něco promyslit."</s></p>
<p><s>Bruno zamáčkl cigaretu, která ho pálila do prstů, a nepřítomně se na něj podíval.</s> <s>Byl opilejší než předtím.</s> <s>Jeho obličej vypadal rozmazaně, rysy rozplizle.</s> <s>"Klid by mohl být u mne.</s> <s>Mohli bychom spolu povečeřet.</s> <s>Co vy na to?"</s></p>
<p><s>"Děkuji, raději bych zůstal tady."</s></p>
<p><s>"Ale já na tom trvám.</s> <s>Pane vrchní!"</s> Bruno zatleskal rukama.</s> <s>"Zařídil byste, aby objednávku tohoto pána poslali do luxusního kupé číslo tři a pro mne jeden krvavý steak s pomfrity a jablkovým koláčem?</s> <s>A co nejrychleji dvě skotské se sodou, ano?"</s> Podíval se na Guye a mile, starostlivě se usmál.</s> <s>"Souhlasíte?"</s></p>
<p><s>Guy zauvažoval, pak vstal a šel s ním.</s> <s>Co na tom konečně záleží.</s> <s>A copak mu nebylo ze sebe sama nanic?</s></p>
<p><s>Skotskou nepotřebovali.</s> <s>Chyběly jen sklenice a led.</s> <s>Čtyři láhve skotské whisky se žlutými etiketami byly vyrovnány na kufru z krokodýlí kůže a v malé místnosti tvořily jediný útulný celek.</s> <s>Kromě nevelké, bludiště připomínající plochy ve středu podlahy bylo všechno zataraseno příručními i velkými zavazadly, na nichž se povalovaly kusy sportovního oděvu a výzbroje, tenisové rakety; pouzdro s golfovými holemi, několik kamer, proutěný koš s ovocem a vínem, vystlaný Červeným papírem.</s> <s>Sedadla u okna pokrývala kupa běžných časopisů, humoristických magazínů a románů.</s> <s>Byla tam také bonboniéra, převázaná rudou stuhou.</s></p>
<T Jerome>
<C Preface 1>
<p><s>K této knize se svět chová velice laskavě.</s> <s>Jen z různých edicí vydaných v Anglii se už prodalo přes půldruhého miliónu výtisků.</s> <s>A v Chicagu se mi už před mnoha lety dostalo ujištění - z úst jistého podnikavého piráta nyní v.</s> <s>v.</s> <s>- že víc než milión výtisků se prodalo ve Spojených státech; vzhledem k tomu, že tam má kniha vyšla ještě před mezinárodní dohodou o ochraně autorských práv, nepřineslo mi to sice pražádný zisk hmotný, ale věhlas a obliba, které jsem si tím vysloužil u americké veřejnosti, to jsou aktiva, nad nimiž nelze ohrnovat nos.</s> <s>Přeloženo bylo toto mé dílo snad do všech jazyků evropských, a nadto do několika asijských.</s> <s>To mi nyneslo mnoho tisíc dopisů od lidí mladých i od lidí starých; od lidí zdravých i od lidí nemocných; od lidí veselých i od lidí smutných.</s> <s>Přicházely ze všech končin světa, od mužů i žen ze všech zemí.</s> <s>A i kdyby nebylo jiného efektu kromě těch dopisů, byl bych rád, že jsem tu knihu napsal.</s> <s>Schoval jsem si několik zčernalých listů z jednoho výtisku, které mi poslal mladý koloniální důstojník z Jižní Afriky; vzal je z torny mrtvého kamaráda, kterého našli na bojišti na Spionskopu.</s> <s>Tolik k doporučujícím dokladům.</s></p>
<p><s>Zbývá ještě objasnit, jakými přednostmi se dá ospravedlnit tak mimořádný úspěch.</s> <s>Já sám to objasnit nedovedu.</s> <s>Napsal jsem knihy, které mi připadají mnohem chytřejší, knihy, které mi připadají mnohem humornější.</s> <s>Ale pokud si mě čtenářská obec vůbev připomíná, pak jedině jako autora "Tří mužů ve člunu (o psu nemluvě)".</s> <s>Jistá část kritiků naznačovala, že ta kniha má proto takový úspěch u lidí, že je tak neuhlazená, že postrádá jakýkoli humor; ale dneska už má člověk dojem, že takhle se ta hádanka rozluštit nedá.</s> <s>Slabé umělecké dílo se může prosadit jen v jisté době a jen u omezené skupiny publika; ale nedokáže okruh toho publika téměř po celou polovinu století stále a stále rozšiřovat.</s></p>
<p><s>Ale a už je vysvětlení jakékoliv, já jsem došel k závěru, že napsání té knihy si smím připočíst k dobru.</s> <s>Ovšem, jestli jsem ji doopravdy napsal.</s> <s>Moc se na to psaní totiž nepamatuji.</s> <s>Pamatuji se jenom, že jsem se cítil velmi mladý a z důvodů čistě osobních nesmyslně sám se sebou spokojený.</s> <s>Bylo to v létě a v létě je Londýn tak krásný.</s> <s>Ležel pod mým oknem jako nějaké město z pohádky, v závoji ze zlatého oparu, nebo pokoj, kde jsem pracoval, byl vysoko nad cylindry komínů; a za nocí zářila z dálek pode mnou světla, takže jsem shlížel dolů jako do Aladinovy jeskyně s drahokamy.</s> <s>A v těchhle letních měsících jsem psal tuto knihu; měl jsem dojem, že nic jiného se dělat nedá.</s></p>
<C Preface 2>
<p><s>Hlavní krása této knihy nespočívá ani tak v jejím literárním stylu nebo v obsáhlosti a užitečnosti informací, které podává, jako spíš v její čiré pravdivosti.</s> <s>Její stránky vytvořil záznam událostí, které se skutečně zběhly.</s> <s>Já jsem je pouze přibarvil, ale za to jsem si nenaúčtoval žádný příplatek.</s> <s>George a Harris a Montmorency, to nejsou plody básnické obrazotvornosti, ale bytosti z masa a krve, zvláště George, který váží dobrých šestaosmdesát kilo.</s> <s>Existují možná díla, jež nad toto dílo vynikají hloubkou myšlenek a znalostí lidské povahy; existují možná knihy, jež jsou schopny soupeřit s tou mou v originalitě a v objemnosti; ale ani jediný spis, aspoň z těch, které byly až dodnes objeveny, ji nemůže překonat, pokud jde o beznadějnou a nevyléčitelnou pravdomluvnost.</s> <s>A to právě, ještě víc než všechny ostatní jeho půvaby, zvýší bezpochyby cenu toho svazečku v očích seriózního čtenáře; a dodá ještě větší váhu naučení, které ten příběh poskytuje.</s></p>
<C Chapter 1>
<p><s>Byli jsme čtyři - George, William Samuel Harris, já a Montmorency.</s> <s>Seděli jsme u mě v pokoji, kouřili jsme a každý z nás vykládal, jak je špatný - špatný z hlediska zdravotního, pochopitelně.</s></p>
<p><s>Ani jeden jsme se necítili ve své kůži, a to nám šlo na nervy.</s> <s>Harris říkal, že chvílemi se s ním všechno začne tak prapodivně motat, že si stěží uvědomuje, co dělá; a pak říkal George, že s ním se taky chvílemi všechno motá a že i on si stěží uvědomuje, co dělá.</s> <s>A já, já zas měl v nepořádku játra.</s> <s>Věděl jsem, že jsou to játra, to, co mám v nepořádku, protože jsem si zrovna přečetl prospekt na zázračné jaterní pilulky, kde byly podrobně popsány příznaky, podle nichž člověk pozná, že má v nepořádku játra.</s> <s>Já měl ty příznaky všechny.</s></p>
<p><s>Prapodivná věc, ale já když si čtu reklamní oznámení na nějakou zázračnou medicínu, tak vždycky dojdu k závěru, že tou dotyčnou nemoci, o které se tam pojednává, trpím v té nejvirulentnější podobě.</s> <s>Pokaždé odpovídá diagnóza přesně všem pocitům, které mám odjakživa já.</s></p>
<p><s>Vzpomínám si, jak jsem si jednoho dne zašel do knihovny Britského muzea, abych se poučil, co má člověk podnikat proti jakési nepatrné chorůbce, která se o mě pokoušela - mám dojem, že to byla senná rýma.</s> <s>Vyhledal jsem příslušnou publikaci a prostudoval jsem si všechno, co jsem si prostudovat přišel; a potom jsem tak nějak bezmyšlenkovitě a bezplánovitě obracel listy a naprosto lhostejně si začal číst o jiných nemocech, jen tak povšechně.</s> <s>Už si nepamatuji, co to bylo za chorobu, do které jsem se poprvé víc zahloubal - vím jenom, že to byla nějaká strašlivá, zhoubná metla lidstva - ale ještě jsem ani zpolovičky nepřelétl očima výčet "varovných symptomů", a už na mě dolehlo poznání, že tu chorobu mám.</s></p>
<p><s>Na chvilku jsem úplně zkameněl hrůzou; a pak jsem, už v naprosté apatii zoufalství, zase obrátil pár stránek.</s> <s>Narazil jsem na tyfus - pročetl jsem si příznaky - objevil jsem, že mám i tyfus, že už ho mám zřejmě řadu měsíců a že to vůbec nevím - a ptal jsem se v duchu, co mám ještě; nalistoval jsem tanec svatého Víta - zjistil jsem, jak jsem očekával, že ten mám taky - začal jsem se o svůj případ zajímat a rozhodl jsem se prozkoumat ho důkladně; a tak jsem se do toho dal podle abecedy.</s> <s>Prostudoval jsem Addisonovu chorobu a dověděl se, že na ni stůňu a že se do čtrnácti dnů může vystupňovat v addisonskou krizi.</s></p>
<p><s>O Britově nemoci jsem se ke své úlevě dočetl, že ji mám jen ve formě zcela mírné, takže v mém případě se s ní snad dá ještě nějaký čas žít.</s> <s>Zato cukrovku jsem měl s vážnými komplikacemi a s cholerou jsem se zřejmě už narodil.</s> <s>Svědomitě jsem probádal všechna písmena abecedy a pouze o jediném neduhu jsem mohl s jistotou usoudit, že jím netrpím, a to o sklonu k samovolným potratům.</s></p>
<p><s>V první chvíli mě to dost zamrzelo; připadalo mi to jako urážlivé přezírání.</s> <s>Jak to, že netrpím sklonem k samovolným potratům?</s> <s>Jak to, že zrovna já mám být takto omezován?</s> <s>Po nějaké chvíli však ve mně převládly pocity méně chamtivé.</s> <s>Uvážil jsem, že mám všechny ostatní ve farmakologii známé nemoci, začal jsem se na celou tu věc dívat méně sobecky a došel jsem k rozhodnutí, že se bez sklonu k samovolným potratům obejdu.</s> <s>Záškrt, jak se ukázalo, mě zachvátil, aniž jsem si toho povšiml, rovnou ve svém nezavilejším stádiu a žloutenkou infekční jsem se očividně nakazil už ve věku jinošském.</s> <s>Po žloutence už tam žádné další choroby nebyly, usoudil jsem tudíž, že ani ve mně už nic jiného nehlodá.</s></p>
<p><s>Seděl jsem a dumal.</s> <s>Přemítal jsem, jaký to musím být z lékařského hlediska zajímavý případ a jak cennou akvizicí bych byl pro kandidáty veškerého lékařství.</s> <s>Kdyby medici měli mne, nemuseli by dělat žádnou klinickou praxi.</s> <s>Já sám vydám za celou kliniku.</s> <s>Úplně by jim stačilo párkrát si mě obejít, a hned by si mohli doběhnout pro diplom.</s></p>
<p><s>Pak mi v mysli vyvstal problém, kolik asi mi ještě zbývá let života.</s> <s>Zkoušel jsem sám sebe vyšetřit.</s> <s>Chtěl jsem si spočítat puls.</s> <s>Nejdřív jsem si vůbec žádný puls nenahmatal.</s> <s>Potom se zčistajasna roztepal.</s> <s>Vytáhl jsem hodinky a odpočítával.</s> <s>Napočítal jsem sto čtyřicet sedm tepů za minutu.</s> <s>Pak jsem chtěl vědět, jak mi tluče srdce.</s> <s>Ale ani srdce jsem si nenahmatal.</s> <s>Úplně se mi zastavilo.</s> <s>Od té doby jsem už byl sice přinucen přiklonit se k názoru, že na svém místě být muselo a zastavit že se nemohlo, ale vysvětlení mi chybí pořád.</s> <s>Proklepal jsem si celé své průčelí, od míst, kterým říkám pas, až k hlavě, vzal jsem to i kousíček do obou stran a kousíček přes ramena na záda, ale na nic podezřelého jsem nenarazil a nic podezřelého jsem neslyšel.</s> <s>Ještě jsem se pokusil kouknout na jazyk.</s> <s>Vyplázl jsem ho, jak nejdál to šlo, zavřel jsem jedno oko a tím druhým jsem se snažil jazyk prohlédnout.</s> <s>Viděl jsem mu jenom na špičku a jediné, co mi ta námaha vynesla, bylo ještě důkladnější ujištění, že mám spálu.</s></p>
<p><s>Vešel jsem do té čítárny jako šastný, zdravím kypící člověk.</s> <s>Ven jsem se vybelhal jako zchátralá troska.</s></p>
<p><s>Odebral jsem se k svému lékaři.</s> <s>Je to můj dobrý, starý kamarád, a když si vezmu do hlavy, že stůňu, tak mi vždycky sáhne na puls, mrkne mi na jazyk a popovídá si se mnou o počasí - a to všechno zadarmo; tak jsem si řekl, že tentokrát mu prokážu znamenitou službu, když k němu zajdu.</s> <s>"Doktor nesmí vyjít ze cviku," povídám si.</s> <s>"Ještě že má tedy mne!</s> <s>Na mně se pocvičí mnohem víc než na sedmnácti stech obyčejných běžných pacientů s jednou, nanejvýš dvěma nemocemi."</s> <s>A tak jsem zašel rovnou k němu a on povídá:</s></p>
<p><s>"Tak co tě trápí?"</s></p>
<p><s>"Líčením, co mě trápí," řekl jsem, "nebudu mařit tvůj čas, milý příteli.</s> <s>Život je krátký, takže bys mohl vydechnout naposled, než bych s tím líčením byl hotov.</s> <s>Povím ti raději, co mě netrápí.</s> <s>Netrápí mě sklon k samovolným potratům.</s> <s>Proč mě sklon k samovolným potratům netrápí, to ti říci nemohu; spokoj se s faktem, že mě netrápí.</s> <s>Zato mě trápí všechno ostatní."</s></p>
<p><s>A pověděl jsem mu, jak jsem na to na všechno přišel.</s></p>
<p><s>On si mě otevřel tam, kde mám ústa, nakoukl do mě, chňapl mi po zápěstí, pak mě, zrovna když jsem to nečekal, praštil přes prsa - tomu říkám zbabělost - a hned vzápětí mi do prsou trkl skrání.</s> <s>Načež se posadil, napsal recept, složil ho a podal mi ho a já si ho strčil do kapsy a šel jsem pryč.</s></p>
<p><s>Ani jsem ten recept nerozložil.</s> <s>Šel jsem s ním do nejbližší lékárny a tam jsem se s ním vytasil.</s> <s>Lékárník si ho přečetl a vrátil mi ho.</s></p>
<p><s>Řekl, tohle že on nevede.</s></p>
<p><s>"Jste přece lékárník?"</s> <s>zeptal jsem se.</s></p>
<p><s>"Ano, jsem lékárník," řekl on.</s> <s>"Kdybych byl potravní konzum a k tomu ještě rodinný penzión, pak bych vám snad mohl být k službám.</s> <s>Co mi v tomto případě hází klacky pod nohy, je skutečnost, že jsem pouze lékárník."</s></p>
<p><s>Přečetl jsem si ten recept.</s> <s>Stálo v něm: 1 půlkilový biftek, k tomu 1 půllitr piva pravidelně po 6 hodinách, 1 patnáctikilometrová procházka každé ráno, 1 postel přesně v 11 každý večer.</s></p>
<p><s>A neláduj si do hlavy věci, kterým nerozumíš.</s></p>
<p><s>Řídil jsem se podle těchto pokynů, což mělo ten šastný výsledek - mluvím jenom za sebe - že můj život byl zachován a běží dokonce dodnes.</s></p>
<p><s>Tentokrát, abych se vrátil k tomu prospektu na jaterní pilulky, jsem však měl všechny příznaky zcela nepochybně, především ten hlavní, totiž "naprostou nechu k jakékoli práci".</s></p>
<p><s>Co já si v tomhle směru vytrpím, žádný jazyk není s to vypovědět.</s> <s>To je u mě už od nejútlejšího dětství učiněné mučednictví.</s> <s>Když jsem byl větší chlapec, nebylo snad jediného dne, aby mě ta nemoc nechala na pokoji.</s> <s>Lékařská věda nebyla tenkrát ještě tak pokročilá jako dnes, a tak to naši napořád přičítali lenosti.</s></p>
<p><s>"Tak necháš už konečně toho válení, ty kluku líná, ulejvácká, a začneš dělat něco pořádného, aby sis zasloužil byt a stravu?"</s> <s>křičeli na mě, nevědouce samozřejmě, že jsem nemocný.</s></p>
<p><s>A nedávali mi pilulky; dávali mi pohlavky.</s> <s>Ale ty pohlavky, a to zní sebeneuvěřitelněji, mě často vyléčily - na nějakou chvíli.</s> <s>Teď už dovedu posoudit, že jeden takový pohlavek měl mnohem zdárnější účinek na má játra a mnohem hbitěji povzbudil mou chu skočit sem nebo tam a bez dalšího otálení udělat, co se po mně chtělo, než dneska celá krabička pilulek.</s></p>
<p><s>A to je častý zjev, poslechněte - tyhle obyčejnské, staromódní medicíny jsou kolikrát účinnější než všechny serepetičky z lékáren.</s></p>
<p><s>A tak jsme seděli aspoň půl hodiny a popisovali si navzájem svoje nemoci.</s> <s>Já jsem líčil Georgeovi a Williamu Harrisovi, jak mi je, když ráno vstávám, a William Harris nám vykládal, jak mu je, když jde večer spát; a George stál na rohožce před krbem a vtipně a působivě nám mimicky předváděl, jak jemu je v noci.</s></p>
<p><s>George si ovšem jenom namlouvá, že je nemocný; ve skutečnosti mu - mezi námi - nechybí vůbec nic.</s></p>
<p><s>V tom okamžiku nám zaklepala na dveře paní Poppetsová; chtěla vědět, jestli už máme chu na večeři.</s> <s>Smutně jsme se jeden na druhého pousmáli a odpověděli jsme, že bychom se snad měli pokusit vpravit do sebe ždibec potravy.</s> <s>Harris řekl, že nějaké to soustečko v žaludku často průběh choroby poněkud zmírní.</s> <s>A tak paní Poppetsová přinesla podnos a my jsme se dovlekli ke stolu a nimrali se ve filátkách na cibulce a v několika kouscích reveňového koláče.</s></p>
<p><s>Musel jsem být v té době velice zesláblý; vzpomínám si totiž, že asi po půlhodině nebo tak nějak jsem ztratil všechnu chu k jídlu - případ u mě neobvyklý - a že jsem už nechtěl ani sýr.</s></p>
<p><s>Když jsme tu povinnost měli konečně z krku, naplnili jsme si znova sklenice, zapálili dýmky a opět jsme se rozhovořili o svém zdravotním stavu.</s> <s>Co to s námi doopravdy je, to nemohl s jistotou říci ani jeden z nás; ale jednomyslně jsme došli k náhledu, že a už máme cokoli, máme to z přepracování.</s></p>
<p><s>"Potřebujeme si zkrátka odpočinout," prohlásil Harris.</s></p>
<p><s>"Odpočinout si a důkladně změnit způsob života," dodal George.</s> <s>"Přílišné mozkové vypětí ochromilo celou naši tělesnou soustavu.</s> <s>Když změníme prostředí a nebudeme nuceni neustále myslet, zrestaurujeme opět svou duševní rovnováhu."</s></p>
<p><s>George má bratrance, který je v trestním rejstříku veden jako studující medicíny, a po něm se pochopitelně vyjadřuje tak trochu jako rodinný lékař.</s></p>
<T CATCHER IN THE RYE>
<C Chapter 1>
<p><s>Jestli to teda chcete vážně poslouchat, tak byste asi ze všeho nejdřív chtěli vědět, kde jsem se narodil a jaký jsem měl dětství a co dělali moje rodiče, než mé měli, a podobný kecy a la David Copperfield, ale jestli chcete co vědět, mně se do toho nechce.</s> <s>Předně mě to otravuje a za druhý by z toho moje rodiče trefil šlak - každýho minimálně dvakrát za sebou —, kdybych vám o nich vykládal nějaký důvěrnosti.</s> <s>Na tyhle věci jsou hrozně hákliví — zvláš táta.</s> <s>Jinak jsou docela prima — to neříkám —, ale hákliví jsou pekelně.</s> <s>A vůbec, přece vám nebudu vykládat celou svou autobiografii nebo něco.</s> <s>Chtěl bych vám jenom vypravovat o těch šílenostech, co se mi přihodily loni kolem vánoc, zrovna než jsem se složil a musel jet sem a dát si pohov.</s> <s>Víc jsem o tom neřek ani D.</s> <s>B., a to je přece můj bratr a tak.</s> <s>On je ted v Hollywoodu.</s> <s>Z Hollywoodu není sem do tyhle díry tak daleko, a tak ke mně jezdí na návštěvu prakticky každou neděli.</s> <s>Odveze mě příští měsíc domů, až pojedu, jestli totiž pojedu.</s> <s>Zrovna si koupil jaguára.</s> <s>Takový to malý anglický fáro, co udělá tak tři sta kilometrů za hodinu.</s> <s>Stálo ho málem čtyři tácy.</s> <s>On má ted spoustu prachů.</s> <s>Dřív neměl.</s> <s>Dřív, když byl ještě doma, tak to byl docela normální spisovatel.</s> <s>Napsal tu senzační knihu povídek "Tajemství zlaté rybičky", jestli jste snad o něm ještě neslyšeli.</s> <s>Nejlepší z nich bylo to "Tajemství zlaté rybičky".</s> <s>Je to o jednom škvrněti, který nechce nikomu dovolit, aby se podíval na jeho zlatou rybičku, protože si ji koupilo za vlastní peníze.</s> <s>Byl jsem z toho úplné vedle.</s> <s>D.</s> <s>B.</s> <s>je teď v Hollywoodu, prodává se za prachy.</s> <s>Jestli něco nenávidím, tak je to film.</s> <s>Ani slyšet o něm nemůžu.</s></p>
<p><s>Chtěl bych vám to začít vypravovat od toho dne, kdy jsem odjel z přípravky v Pencey.</s> <s>Přípravka v Pencey, to je ta Škola v Agerstownu, v Pensylvánii.</s> <s>Asi jste už o ní slyšeli.</s> <s>Nebo jste aspoň viděli inseráty.</s> <s>Mají inseráty minimálně v tisíci časopisech a vždycky je tam nějakej sekáč na koni, jak skáče přes překážky.</s> <s>Jako kdyby člověk v Pencey jakživ nedělal nic jinýho, než hrál celej den pólo.</s> <s>Já tam koně jaktěživ nezahlíd, ani v širým okolí ne!</s> <s> A pod obrázkem toho kluka na koni vždycky stojí: "Už od roku 1888 vychováváme z chlapců stoprocentní, bystré mladé muže."</s> <s>Vyložená bouda.</s> <s>V Pencey vychovává starou belu, zrovna tak jako v ostatních školách.</s> <s>A já tam nepoznal nikoho, kdo by byl stoprocentní nebo bystré] nebo tak.</s> <s>Snad dva kluky.</s> <s>A kdoví jestli.</s> <s>A ty už asi takoví byli, když do Pencey přišli.</s></p>
<p><s>Zkrátka a dobře, bylo to tu sobotu, co se hrál ragbyovej zápas se Saxon Hallem.</s> <s>Se zápasem se Saxon Hallem se v Pencey vždycky náramně nadělalo.</s> <s>Byl to poslední zápas v roce a od člověka se čekalo, že se přinejmenším rovnou zasebevraždí nebo něco, když Pencey nevyhraje.</s> <s>Vzpomínám si, jak jsem to odpoledne stál až tam nahoře na Thomsonově vršku, zrovna vedle toho nesmyslnýho kanónu, kterej bojoval v bojích o nezávislost a tak.</s> <s>Bylo odtamtud vidět celý hřiště a člověk viděl, jak do sebe oba mančafty řežou o sto péro.</s> <s>Na tribunu zrovna prvotřídně vidět nebylo, ale bylo slyšet, jak to tam všechno řve.</s> <s>Mocnej a strašlivej řev těch, co fandili Pencey, poněvadž tam byla prakticky celá Škola až na mě, a ubohoučký vřískání fanoušků Saxon Hallu, poněvadž hostující mančaft si skoro nikdy nepřivez moc lidí.</s></p>
<p><s>Na ragby nechodilo nikdy moc holek.</s> <s>To jenom kluci z posledního ročníku si s sebou směli přivést holku.</s> <s>Byla to příšerná škola, a to vezmete z kterýho konce chcete.</s> <s>Já jsem rád někde, kde člověk aspoň občas vidí pár holek, i když se třeba jenom škrábou na nikách nebo smrkají nebo se třeba jenom hihňají a tak.</s> <s>Šelma Thurmerová - to byla dcera našeho ředitele - se sice na zápasech objevila dost často, ale to nebyl zrovna přesně ten typ, po kterým by člověk šílel.</s> <s>Ale jinak to byla hrozně prima holka.</s> <s>Jednou jsem s ní seděl v autobuse z Agerstownu a dali jsme se spolu tak trochu do řeči.</s> <s>Líbila se mi.</s> <s>Měla velkej nos a úplně ukousaný nehty - skoro do krvavá.</s> <s>A měla takový ty pitomý falešný ňadra, o který by se člověk popíchal, ale člověku jí bylo tak nějak líto.</s> <s>A zase se mi na ní líbilo, že člověka pořád nekrmila s tím, jakýho má senzačního papínka.</s> <s>Asi dobře věděla, že je to trouba a tajtrlík.</s></p>
<p><s>Že jsem stál tam nahoře na Thomsonově vršku místo dole na zápase, bylo proto, poněvadž jsem se zrovna vrátil z New Yorku se šermířským družstvem.</s> <s>Já byl vedoucí šermířskýho družstva.</s> <s>Ohromná hlína: Jeli jsme ten den ráno na utkání s Macburneyovou školou.</s> <s>Jenomže k utkání nedošlo.</s> <s>Já nechal končíře a výzbroj a všechno v ty pitomý podzemce.</s> <s>Nebyla to tak docela moje vina.</s> <s>Musel jsem v jednom kuse vstávat a dívat se na plánek, abysme věděli, kde máme vystupovat.</s> <s>A tak jsme dorazili zpátky do Pencey už kolem půl třetí místo až na večeři.</s> <s>Celý družstvo mě cestou zpátky ve vlaku ignorovalo.</s> <s>Svým způsobem to byla náramná zábava.</s></p>
<p><s>Další důvod, že jsem nebyl na zápase, byl ten, že jsem se šel zrovna rozloučit se starým Spencerem, s profesorem na děják.</s> <s>Měl chřipku, a tak jsem počítal, že už ho asi do vánočních prázdnin neuvidím.</s> <s>Poslal mi lístek, kde mi psal, že by mě chtěl vidět, než pojedu domů.</s> <s>Věděl, že se už do Pencey nevrátím.</s></p>
<p><s>O tom jsem vám zapomněl povědět.</s> <s>Oni mě vyrazili.</s> <s>Po vánočních prázdninách jsem se už neměl vrátit, poněvadž jsem rup ze čtyř předmětů a nesnažil jsem se a nic.</s> <s>Často mě napomínali, abych se koukal snažit, zvláš ve čtvrtletí, když přijeli naši na pohovor se starým Thurmerem, ale já snahu neprojevil.</s> <s>A tak jsem dostal padáka.</s> <s>V Pencey dávaj lidem padáka dost často.</s> <s>Pencey je jakožto škola v moc vysoký kategorii.</s> <s>Vážně.</s> <s>Zkrátka a dobře, byl prosinec a byla zima jak v psírně, zvláš tam na vrcholku toho stupidního vršku.</s> <s>Já měl na sobě jen ten oboustranné) kabát a neměl jsem rukavice a nic.</s> <s>Tejden předtím mi někdo ukrad můj kabát z velbloudí srsti, i s rukavicema s kožešinou, co byly v kapse.</s> <s>V Pencey bylo plno zlodějů.</s> <s>Bylo tam hodně kluků z hrozně bohatejch rodin, ale přesto prese všechno tam bylo zlodějů plno.</s> <s>Čím dražší škola, tím je tam víc zlodějů - bez psiny.</s> <s>Zkrátka a dobře, stál jsem tam vedle toho nesmyslnýho kanónu, díval se na zápas a zadek mi umrzal.</s> <s>Jenomže jsem se na zápas moc nedíval.</s> <s>Ve skutečnosti jsem tam trčel proto, poněvadž se mi chtělo tak nějak říct všemu sbohem.</s> <s>Já jen jako, že jsem už kolikrát odešel z nějaký školy nebo odněkud, a ani jsem nevěděl, že odcházím.</s> <s>Tohle já nesnáším.</s> <s>Nezáleží mi na tom, jestli to sbohem řeknu smutně nebo rád, ale když odněkud odcházím, tak si chci uvědomit, že odcházím.</s> <s>Když to člověk neví, je mu pak ještě hůř.</s></p>
<p><s>Měl jsem kliku.</s> <s>Z ničeho nic jsem si vzpomněl na něco, co mi pomohlo si uvědomit, že odtud vypadnu.</s> <s>Najednou jsem si vzpomněl, jak jsme jednou - bylo to někdy v říjnu - honili s Robertem Tichenerem a Pavlem Campbellem před Školou mičudu.</s> <s>Byli to milí kluci — zvláště Tichener.</s> <s>Bylo těsně před večeří, venku už se hezky stmívalo, ale my přesto kopali mičudu dál.</s> <s>Stmívalo se pořád víc a víc a my na míč už skoro ani neviděli, ale pořád se nám s tím nechtělo přestat.</s> <s>Ale nakonec jsme museli.</s> <s>Zambesi, co učil biologii, vystrčil hlavu z okna a poručil nám, abysme už šli do svýho pokoje a připravili se k večeři.</s> <s>Když se mi podaří na něco takovýho si vzpomenout, dokážu se klidně rozloučit -aspoň většinou.</s> <s>Jakmile jsem si to řek, otočil jsem se a dal se do běhu po druhý straně svahu k domu starýho Spencera.</s> <s>Spencer nebydlel ve školních domech.</s> <s>Bydlel v ulici Anthonyho Waynea.</s></p>
<p><s>Utíkal jsem celou cestu až k hlavním vratům a potom jsem vteřinku čekal, až se vydejchám.</s> <s>Já nemám vůbec žádnej dech, jestli chcete co vědět.</s> <s>Jednak značně kouřím - vlastně - kouřil jsem.</s> <s>Donutili mě, abych toho nechal.</s> <s>A za druhý jsem za poslední rok výrost o Šestnáct centimetrů.</s> <s>Čímž se taky stalo., že jsem div nedostal tuberu a že jsem musel jet sem na všechny ty kontroly a podobný legrace.</s> <s>Ale jinak jsem úplně zdravej.</s></p>
<p><s>Zkrátka a dobře, hned jak jsem se vydejchal, rozběh jsem se přes 204.</s> <s>ulici.</s> <s>Byla pekelná ledovka a já se div nenatáh.</s> <s>Ani nevím, proč jsem utíkal - nejspíš, že se mi chtělo.</s> <s>Když jsem se dostal přes cestu, měl jsem najednou pocit, jako kdybych se měl rozplynout.</s> <s>Bylo takový to nesmyslný odpoledne, slunce nesvítilo a nic, a pokaždý, když člověk přešel ulici, měl pocit, jako kdyby se měl rozplynout.</s></p>
<p><s>Páni, já vám na ten zvonek zazvonil jak na poplach, když jsem přišel k domu starýho Spencera!</s></p>
<p><s>Byl jsem vážně na kost.</s> <s>Uši mě bolely a nemoh jsem skoro vůbec hejhat prstama.</s> <s>"Honem, honem," řek jsem.</s> <s>málem úplně nahlas, "tak otevřte někdo ty dveře."</s> <s>Konečně je otevřela stará paní Spencerová.</s> <s>Neměli služku a nikoho a vždycky chodili otvírat sami.</s> <s>Prachatý zrovna nebyli.</s></p>
<p><s>"Holdene," povídá paní Spencerová.</s> <s>,,To jsem ráda, že tě vidím.</s> <s>Pojď dál, hochu.</s> <s>Jsi jako rampouch, co?"</s> <s>Myslím, že byla vážně ráda, že mě vidí.</s> <s>Měla mé ráda.</s> <s>Já aspoň myslím.</s></p>
<p><s>Páni, jak já byl rychle uvnitř!</s> <s> "Jak se máte, paní Spencerová?</s> <s>Jak se daří panu profesorovi?"</s></p>
<p>"Počkej, hochu, dej mi ten kabát," povídá.</s> <s>Neslyšela, že se ptám jak se daří Spencerovi.</s> <s>Byla kapánek nahluchlá.</s></p>
<p><s>Pověsila mi kabát v hale do skříně a já si pročís trochu rukou vlasy.</s> <s>Nosím většinou trávník a jaktěživ se nemusím moc česat.</s> <s>"Jak se pořád máte, paní Spencerová?"</s> <s>řek jsem ještě jednou, jenomže hlasitějc, aby mé slyšela.</s></p>
<p><s>"Dobře, Holdene."</s> <s>Zavřela dveře od skříně.</s> <s>"Jak se máš ty!</s> <s>íl Podle toho, jak se mě zeptala, jsem hned poznal, že jí Spencer už řek, že mě vylili.</s> <s>"Dobře," odpověděl jsem.</s> <s>"Jak se daří panu profesorovi?</s> <s>Už je z chřipky venku?"</p>
<p><s>"Venku!</s> <s> Holdene, vždy on dělá jako úplný - jako já nevím co - je ve svém pokoji, hochu.</s> <s>Jen jdi dál."</s></p>
<T Stout>
<p><s>Jestliže se ozve zvonek u dveří našeho starého cihlového domu v Západní Třicáté páté ulici v době, kdy Nero Wolfe a já sedíme u večeře, chodí obyčejně otevřít Fritz Brenner.</s> <s>Ale ten večer jsem šel sám, poněvadž jsem věděl, že Fritz není v náladě, aby jednal s návštěvníky, a už přišel kdokoli.</s></p>
<p><s>Fritzovu náladu bych měl vysvětlit.</s> <s>Každoročně kolem poloviny máje zastřelí jeden farmář z okolí Brewsteru podle trvalé dohody osmnáct až dvacet špačků, strčí je do pytle, sedne do auta a doveze je do New Yorku.</s> <s>Máme ujednáno, že je musí dopravit k našim dveřím během dvou hodin poté, co je střelil.</s> <s>Fritz je oškube a osolí a v patřičné chvíli je mašlovačkou potře rozpuštěným máslem, zabalí do šalvějových listů, pak je griluje a servíruje s horkou polentou, což je hustá kaše z jemně mleté kukuřičné mouky, polité máslem, posolené, opepřené a posypané strouhaným sýrem.</s></p>
<p><s>Je to nákladná a oblažující krmě a Wolfe se na ni vždycky těší, ale tentokrát udělal scénu.</s> <s>Když byla kouřící mísa přinesena a postavena před něho, zavětřil, sklonil hlavu a znovu zavětřil, napřímil se a podíval se na Fritze.</s></p>
<p><s>"Šalvěj?"</s></p>
<p><s>"Ne, pane."</s></p>
<p><s>"Co to má znamenat - ne, pane?"</s></p>
<p><s>"Myslel jsem si, že byste je jednou rád zkusil na způsob, který jsem vám navrhoval, se šafránem a s estragonem.</s> <s>Hodně čerstvého estragonu a jenom špetku šafránu, takže tím způsobem -"</p>
<p><s>"Odneste to!"</s></p>
<p><s>Fritz ztuhl a semkl rty.</s></p>
<p><s>"Nekonzultoval jste to se mnou," řekl Wolfe chladné.</s> <s>"Zjistit takhle bez předběžného varování, že jedno z mých oblíbených jídel bylo radikálně změněno, je pro mne nepříjemný šok.</s> <s>Třeba je to poživatelné, ale nemám žádnou chu to riskovat.</s> <s>Dejte to laskavě pryč a přineste mi čtyři vajíčka naměkko s toastem."</s></p>
<p><s>Fritz, který znal Wolfa stejně dobře jako já a uvědomoval si, že tohle disciplinární opatření bolí Wolfa víc než jeho, ale že by se marně pokoušel vyjednávat, sáhl po míse, já ho však zarazil.</s> <s>"Já to zkusím, jestli vám to nebude vadit.</s> <s>Jestli vám ta vůně nezkazí požitek z vašich vajíček?"</s></p>
<p><s>Wolfe mě probodl očima.</s></p>
<p><s>Tak se tedy Fritz dostal do nálady, kvůli které jsem pokládal za záhodno, abych šel otevřít sám.</s> <s>Ve chvíli, kdy zvonek zazněl, dojedl Wolfe svoje vajíčka, pil kávu a skýtal opravdu žalostný pohled, kdežto já končil s druhou porcí špačků a polenty, což bylo rozhodně poživatelné.</s> <s>Po cestě předsíní k domovním dveřím jsem se nenamáhal stisknutím vypínače, poněvadž bylo dosud dostatečné světlo, abych sklem ve dveřích, průhledným jenom zevnitř, jasně viděl, že zákazník na zápraží není žádný náš zámořský koráb, který by nám přivezl poklady z cizích zemí.</s></p>
<p><s>Otevřel jsem dveře a zdvořile jsem mu oznámil: "To jsi na špatné adrese."</s></p>
<p><s>Zdvořilost byla moje politika, moje zavedená politika pěstovat mír na zemi s kluky ze sousedství.</s> <s>Usnadňovalo to život v naší ulici, kde se hodně hrálo míčem a kde byla v oblibě i jiná povyražení.</s></p>
<p><s>"To teda sotva," odpověděl mi hlubokým nervózním altem nijak zvláš hrubě.</s> <s>"Vy jste Archie Goodwin.</s> <s>Musím mluvit s Nerem Wolfem."</s></p>
<p><s>"Jak se jmenuješ?"</s></p>
<p><s>"Pete."</s></p>
<p><s>"Pete, a jak dál?"</s></p>
<p><s>"Drossos.</s> <s>Pete Drossos."</s></p>
<p><s>"Kvůli čemu chceš mluvit s panem Wolfem?"</s></p>
<p><s>"Mám případ.</s> <s>Řeknu to až jemu."</s></p>
<p><s>Byl to šlachovitý exempláříček s černými vlasy, které volaly po holiči, a s pronikavýma černýma očima a jeho temeno sahalo přibližně k volnému uzlu mého motýlka na krku.</s> <s>Vídal jsem ho občas v okolí, ale neměl jsem k němu žádný vztah, kladný ani záporný.</s> <s>Měl jsem ho po dobrém vyšoupnout, aby nedošlo k žádné výměně názorů, a za normálních okolností bych to byl udělal, ale po Wolfově dětinském výstupu s Fritzem mě napadlo, že by mu udělalo dobře setkat se s druhým dítětem, aby si měl s kým hrát.</s> <s>Přirozeně se dalo čekat, že bude vrčet a prskat, ale kdyby Peta poškrábal, mohl jsem pak klukovi pofoukat bebíčko.</s> <s>Pozval jsem ho tedy dál a zavedl jsem ho do jídelny.</s></p>
<p><s>Wolfe si znovu naléval do šálku kávu.</s> <s>Střelil pohledem po Petovi, který - to připouštím - nebyl zrovna ve večerním obleku, postavil konvici, zadíval se na mne a promluvil:</s></p>
<p><s>"Archie.</s> <s>U jídla nechci žádné vyrušování."</s></p>
<p><s>S porozuměním jsem přikývl.</s> <s>"Já vím, ale tohle nebylo jídlo.</s> <s>Vajíčkům říkáte jídlo?</s> <s>Tady je pan Pete Drossos.</s> <s>Chce s vámi konzultovat nějaký případ.</s> <s>Chystal jsem se mu říct, že nemáte čas, ale vzpomněl jsem si, jak jste se naštval, poněvadž s vámi nekonzultoval Fritz, a nechtěl jsem, abyste se naštval i na Peta.</s> <s>Je to náš blízký soused, a jak víte, miluj bližního svého jako sebe samého."</s></p>
<p><s>Popichovat Wolfa je vždycky sázka do loterie.</s> <s>Když zareaguje impulsívně, může vzduchem zaburácet prudká exploze, ale když si vteřinku počká a rozmyslí si to, je pravděpodobné, že vás převeze.</s> <s>Tentokrát počkal několik vteřin, usrkl si kávy, a pak našeho návštěvníka zdvořile oslovil: "Posaďte se, pane Drossosi."</s></p>
<p><s>"Já nejsem žádnej pán.</s> <s>Jsem Pete."</s></p>
<p><s>"Tak dobrá, Pete, posaď se.</s> <s>Obra se ke mně víc čelem, prosím tě.</s> <s>Děkuju.</s> <s>Tak ty se chceš se mnou poradit?"</s></p>
<p><s>"Jo, mám jeden případ."</s></p>
<p><s>"Případ vždycky vítám, ale přišel jsi trochu v nevhodnou dobu, poněvadž pan Goodwin se dnes večer chystal na utkání v kulečníku, a teď ovšem bude muset zůstat tady, aby zapsal všechno, co mi řekneš a co já ti odpovím.</s> <s>Archie, vezměte si prosím zápisník."</s></p>
<p><s>Jak říkám, je to vždycky sázka do loterie.</s> <s>Přimáčkl mě ke zdi.</s> <s>Prošel jsem předsíní do kanceláře pro zápisník a pero, a když jsem se vrátil, Fritz přinesl kávu pro mne a sušenky s lahví koky pro Peta.</s> <s>Neřekl jsem ani slovo.</s> <s>Věděl jsem, že moje pero a zápisník zaznamenají všechno skoro automaticky s vynaložením sotva pětiny mé mozkové kapacity, a její zbytek jsem chtěl zaměstnat vymýšlením plánů, jak se dostat z téhle šlamastyky.</s></p>
<p><s>Pete poznamenal: "Snad je to v pořádku, že to bude zapisovat, ale musím si chránit svou kůži.</s> <s>Musí to zůstat pod pokličkou."</s></p>
<p><s>"Jestli myslíš, že je to důvěrné, pak jistě."</s></p>
<p><s>"Tak vám to teda vyklopím.</s> <s>Já vím, že jsou soukromý vočka, před kterejma si člověk musí dát bacha, ale s váma je to jiný kafe.</s> <s>Všecko tady kolem vo vás víme.</s> <s>Vím, jak se koukáte na ty všiváky poldy, zrovna tak jako já.</s> <s>Tak to vybalím."</s></p>
<p><s>"Buď tak hodný."</s></p>
<p><s>"Tak jo.</s> <s>Kolik je hodin?"</s></p>
<p><s>Podíval jsem se na zápěstí.</s> <s>"Za deset osm."</s></p>
<p><s>"Tak je to hodina, co se to stalo.</s> <s>Vím, že někdy všecko záleží na přesným určení času, a hnedka, jak se to stalo, jsem se šel mrknout na hodiny v dragstóru na rohu, a bylo tři čtvrtě na sedům.</s> <s>Dělal jsem tam voknopuca na rohu Pětatřicátý a Devátý, a dyž zastavil ten kaďák -"</p>
<p><s>"Prosím tě.</s> <s>Co je to voknopuc?"</s></p>
<p><s>"No přece, dyž zastaví ňákej auák na červenou, tak k němu skočíte s hadrem a začnete mu pucovat přední vokno, a dyž je to muskej a nechá vás, tak z něj kápne aspoň desetník.</s> <s>Dyž je to ženská a nechá vás to vokno vopucovat, tak nikdá nevíte, jestli vůbec něco vyklopí.</s> <s>To je holt vaše riziko.</s> <s>Tak teda zastavil ten kaďák -"</p>
<p><s>"Co je to kaďák?"</s></p>
<p><s>Podle výrazu, který se mu objevil v pronikavých černých očích, klíčilo v Petovi podezření, že si možná nevybral to pravé soukromé vočko.</s> <s>Vmísil jsem se do řečí, abych mu dokázal, že aspoň jeden z nás není debil, a řekl jsem Wolfovi: "Automobil značky Cadillac."</s></p>
<p><s>"Aha.</s> <s>Tak ten zastavil?"</s></p>
<p><s>"Jo, na červenou.</s> <s>Skočil jsem k voknu u volantu.</s> <s>Byla to ženská.</s> <s>Vobrátila se ke mně, podívala se přímo na mě a něco mi řekla.</s> <s>Nejspíš ne nahlas, a jestli, tak jsem nic neslyšel, poněvač vokno bylo vytažený skoro až nahoru, ale hejbala pusou a já jsem poznal, co říká: 'Pomoc.</s> <s>Zavolej poldu.'</s> <s>Helejte, takhle!"</s></p>
<p><s>Sáhl si do kapsy kalhot, vytáhl kousek papíru a přečetl z něho: "Connecticut, Y, Y, devět, čtyry, tři, dvě."</s></p>
<p><s>"Výborně."</s> <s>Wolfe postavil prázdný šálek na talířek.</s> <s>"Oznámil jsi to policii?"</s></p>
<p><s>"Já?"</s> <s>Pete se zatvářil opovržlivě.</s> <s>"Poldům?</s> <s>Helejte se, jsem snad praštěnej?</s> <s>Pudu na vokrsek, řeknu to policajtovi, nebo se třeba dokonce dostanu až k seržovi a řeknu to jemu, a co?</s> <s>Za první mi nebude věřit, pak mě vyhodí a já budu poznamenanej.</s> <s>Vám to nevadí, bejt poznamenané), poněvač vy jste soukromý vočko s ouřední licencí a víte něco na spoustu inspektorů."</s></p>
<p><s>"Že vím?</s> <s>A co?"</s></p>
<p><s>"Mě se neptejte.</s> <s>Ale každej ví, že víte fůru špíny na pár velkejch zvířat, poněvač jinak by vás už dávno voddělali.</s> <s>Ale kluk jako já si nemůže risknout, aby byl poznamenané), i dyž sekám dobrotu.</s> <s>Nenávidím poldy, ale na to jeden nemusí bejt kriminálník, aby je nenáviděl.</s> <s>Furt říkám mámě, že sekám dobrotu, a taky je to pravda, ale řeknu vám, na to musí mít jeden kuráž.</s> <s>Co si myslíte vo tom mým případu?"</s></p>
<p><s>Wolfe to uvážil.</s> <s>"Zdá se mi trochu - ehm - nejasný."</s></p>
<p><s>"No jo, právě proto jsem přišel za váma.</s> <s>Seděl jsem ve svý myslivně, to je místo, kam dycky chodím, dyž si chci něco rozmyslet, a všecko jsem si to probral.</s> <s>Připadalo mi to jako slibnej případ, dyž se to veme jaksepatří do ruky.</s> <s>Ten auák byl kaďák, tmavošedej kaďák, bourák jaksepatří, a docela novej.</s> <s>Ten chlap vypadal jako prevít, ale taky jako pracháč, vypadal, jako by mohl mít ty kaďáky eště dva nebo tři.</s> <s>Ta ženská taky.</s> <s>Nebyla tak stará jako moje máma, ale podle toho se to sotva dá říct, poněvač moje máma se moc nadřela, a vsadím se, že ta ženská nikdy na práci ani nemákla.</s> <s>Na tváři měla škrábanec, na levý tváři, a ksicht měla celej pokroucenej, jak mi říkala to 'Pomoc, zavolej poldu', ale dyž jsem si to rozmyslel, tak se mi zdá, že to byla pěknice.</s> <s>Měla náušnice jako dva veliký zlatý pavouky, pavouky s roztaženejma nohama.</s> <s>Z ryzího zlata."</s></p>
<p><s>Wolfe zamručel.</s></p>
<p><s>"Tak teda aspoň jako zlatý vypadaly," připustil Pete.</s> <s>"Mosaz to nebyla.</s> <s>Ale každopádně na tom všem bylo vidět prachy, a já si řek asi todle: mám případ a jsou to pracháči, ale jak to vzít do ruky, abysem z toho něco vyrazil?</s> <s>Dyž to vemu do ruky jaksepatří, může z toho koukat až padesát dolarů.</s> <s>Jestli ji ten chlap zabije, můžu dosvědčit jeho totožnost a dostat vodměnu.</s> <s>Povím, co mi řekla, a jak von jí rejpnul tou pistolí do žeber -"</p>
<p><s>"Žádnou pistoli jsi neviděl."</s></p>
<p><s>"To je detail.</s> <s>A jesli ji nezabil, jesli ji jen donutil, aby něco udělala nebo mu něco dala nebo prozradila, můžu jít za ním a zmáčknout ho, a buďto vyplázne padesát babek, nebo to na něj píchnu."</s></p>
<p><s>"To by bylo vydírání."</s></p>
<p><s>"No jo."</s> <s>Pete si oprášil drobty sušenek z prstů na tácek.</s> <s>"Proto jsem si řek, že pudu za váma, dyž jsem si to rozmyslel.</s> <s>Viděl jsem, že to nezvládnu sám a budu se s váma muset šábnout, ale pamatujte, že je to můj případ.</s> <s>Myslíte si třeba, že jsem kořen, dyž jsem vám dal číslo toho auáku dřív, než jsme se dohodli, ale já bysem neřek.</s> <s>Jestli ho vypátráte a přimáčknete ke zdi a pokusíte se mě podfouknout a schlamstnout to všecko sám, tak já musím pořád eště dosvědčit jeho totožnost.</s> <s>A dyž na to nesmíme jít s vydíráním, tak můžete vykoumat něco, aby to vydírání nebylo.</s> <s>Co říkáte, abysme do toho šli fifty-fifty?"</s></p>
<p><s>"Něco ti řeknu, Pete."</s> <s>Wolfe si pošoupl křeslo dozadu a rozložil pohodlně svůj objem v nové pozici.</s> <s>"Jestli máme na tom tvém případu pracovat společně, měl bych ti povědět pár věcí o detektivní vědě a umění.</s> <s>Pan Goodwin to samozřejmě zapíše, a až to přepíše na stroji, udělá jednu kopii pro tebe.</s> <s>Ale nejdřív musí někam zatelefonovat.</s> <s>Archie, vy jste si zaznamenal to poznávací číslo.</s> <s>Zavolejte kancelář pana Cramera a dejte mu je.</s> <s>Povězte mu, že podle vašich informací má ten vůz, jeho majitel nebo řidič, co dělat s porušením zákona v našem městě během posledních dvou hodin, a navrhněte, a se to běžně prověří.</s> <s>Nic bližšího neuvádějte.</s> <s>Řekněte, že naše informace je neověřená a že při zjišování je třeba postupovat diskrétně."</s></p>
<p><s>"Hej," ozval se Pete, "kdo je to ten pan Cramer?</s> <s>Policajt?"</s></p>
<p><s>"Policejní inspektor," řekl mu Wolfe.</s> <s>"Ty sám ses zmínil o možnosti vraždy.</s> <s>Jestli došlo k vraždě, někde je mrtvola.</s> <s>A jestli je někde mrtvola, je ji třeba najít.</s> <s>Jestli se nenajde nebo dokud se nenajde, kde máš svůj případ?</s> <s>A protože my nemáme ani ponětí, kde ji hledat, nalákáme policii, aby ji našla za nás.</s> <s>Často jich tak využívám.</s> <s>Archie.</s> <s>Samozřejmě, že nebudete Peta jmenovat, protože nechce být poznamenaný."</s></p>
<p><s>Zašel jsem do kanceláře ke svému psacímu stolu a vytočil jsem číslo oddělení pro vraždy Manhattan-Západ, a uvažoval jsem, že z Wolfova tisíce technik, jak se mi zprotivit, je nejhorší ta, když si myslí, že dělá legraci.</s> <s>Jakmile jsem domluvil se seržantem Purleym Stebbinsem a zavěsil, všechno mě pokoušelo, abych se prostě sebral a šel se podívat, jak Mosconi a Watrous prohánějí tága, ale to jsem samozřejmě udělat nemohl, protože bych tím přiznal, že mě Wolfe doběhl, a on by Peta jednoduše vystrnadil a uvelebil by se v lenošce s knihou a se spokojeným úšklebkem.</s></p>
<p><s>Napochodoval jsem tedy zpátky do jídelny, posadil jsem se, chopil jsem se pera a čile jsem prohlásil: "Tak už jsem je zalarmoval.</s> <s>Spuste s tou přednáškou o detektivním umění a nic nevynechávejte."</s></p>
<p><s>Wolfe se opřel dozadu, dal si lokty na opěradla křesla a spojil špičky prstů.</s> <s>"Chápeš, Pete, že se omezím na problémy a metody soukromého detektiva, který provozuje své povolání, aby si vydělal na živobytí."</s></p>
<G Nonfiction>
<T Afghan>
<p><s>Tak je to jasné - zdá se, že to bude válka, která skončí před Vánoci.</s> <s>Teď už každým dnem bude bin Laden vyhozen v nějaké jeskyni do povětří a pak se můžeme všichni pokojně usadit k vánoční večeři.</s> <s>Můžeme si posílat vánoční blahopřání a zpívat koledy o pokoji a dobré vůli, aniž bychom slyšeli v pozadí sbor obřích bomb, jak sekají sedmikrásky.</s> <s>Vánoce jsou dobou, kdy především, chceme mít dobrý pocit o sobě samých: dáváme dary charitativním organizacím, dáváme dárky, nabízíme pohostinnost a připomeneme si osamělé staré příbuzné.</s> <s>Má-li to řádně fungovat, cílem je mít pocit, že jsme velkomyslní a dobří.</s> <s>Takže všechny války musejí skončit před Vánocemi.</s></p>
<p><s>Ano, v mnoha ohledech to byla dobrá válka.</s> <s>Odpovídá všem kritériím toho, čím by moderní válka měla být.</s> <s>Byla krátká, úspěšná a právo bylo na naší straně.</s> <s>Každým dnem je objevena další továrna na bomby od organizace al Qaeda anebo další příručka o tom, jak páchat teroristické útoky a nyní se nám dokone dostalo dárku pro advent, kouřící pistole, bina Ladena, jak se raduje jako zloduch nad vlastním dílem.</s> <s>I asketický mullah Omar je zdémonizován, vzhledem k tomu, že jeho obrovská rezidence v Kandaháru dokazuje, jaký to byl vlastně egoistický sobec, v době, kdy ostatní lidé trpěli.</s></p>
<p><s>Takže letos, jak se připravujeme na Vánoce, si můžeme radostně uvažovat nad tím, že ti milí Afghánci si zase smějí pouštět draka a poslouchat svou hudbu, a to všechno díky nám.</s> <s>A protože chceme mít dobrý pocit, dobré je i posmívat se těm idiotům, kteří se stavěli proti této válce.</s></p>
<p><s>Vypadá to všechno tak jednoduše a tak krásně - a mě to prostě nepřesvědčuje.</s> <s>To, co novinář psali o této válce, vyvolává více otázek, než všechny ostatní dosavadní války.</s> <s>Je skutečně znepokojující, do jaké míry byly informace, prezentované novináři, zkresleny ve prospěch armády: je to válka kluků.</s> <s>Dívali jsme se na letadla a na bomby, sledovali jsme kouř, linoucí se ze vzdálených hnědých hor, viděli jsme malebné afghánské bojovníky, jak se skrývají v horách - a nyní to všechno vyvrcholilo v dramatickém finále, v horské přestřelce.</s> <s>Je to všechno asi tak napínavé jako jeden z těch černobílých westernů, na něž se budeme o těchto Vánocích dívat v televizi, až na to, že v této válce jsme viděli méně mrtvých.</s> <s>Jen velmi občas jsme zahlédli scény, jak jsou lidé usmrcováni - záběr vykastrovaného bojovníka Talibánu, který prosil o život, než byl zastřelen, a 0 masakr v pevnosti Qala-i-Janghi.</s> <s>Ale naše sympatie pro tyto divochy je omezená: dostalo se jim toho, co si zasloužili, konec konců to byl Talibán.</s></p>
<p><s>Šokující je, jak chyběl lidský aspekt této války.</s> <s>Na rozdíl od Bosny a od Kosova nebyly naplněny televizní obrazovky ani stránky novin strašlivým traumatem konkrétních, jednotlivých osob a jejich rodin.</s> <s>Kamery nám neukázaly tváře šokovaných, brečících dětí ani bezmocné zoufalství jejich rodičů a prarodičů.</s> <s>V několika málo případech se reportéři dostali do vybombardované vesnice, avšak je obtížné rozeznat trosky od brlohů, v nichž lidé žili stejně už předtím, a odhady počtu mrtvých jsou vždycky podezřelé - tato zvěrstva nevyvolala rozhořčení.</s> <s>Avšak počet afghánských civilistů, kteří přišli o život, se blíží počtu osob (o kolika dalších vůbec nevíme?) usmrcených ve Světovém obchodním středisku.</s> <s>Smrt ve Světovém obchodním středisku vyvolala celosvětové rozhořčení, zabíjení nevinných Afghánců je přijímáno s překvapivým klidem - jako nutná cena za dvojí velmi nejistou budoucnost - za mírovou budoucnost Afghánistánu a za likvidaci zlovolné organizace al Qaeda.</s></p>
<p><s>Avšak daleko významnější zprávou, kterou v minulých týdnech skoro nikdo nezaznamenal, je obrovské rozvrácení normálního života celého obyvatelstva Afghánistánu.</s> <s>World Food Programme odhaduje, že z domovů před bombardováním uprchly 3 - 4 miliony osob.</s> <s>Organizace Lékaři bez hranic uvádějí, že Maslakh - jméno, které by mělo být na titulních stranách všech denních listů - je největší uprchlický tábor na světě.</s> <s>Tamějších několik humanitárních pracovníků nedokázalo ani zaregistrovat celou jeho populaci - v táboře je asi 200 000 - 800 000 osob a další osoby neustále přicházejí, donedávna denně přicházelo 20 osob nyní jich denně přichází 1200.</s> <s>Je to jeden z pěti uprchlických táborů kolem města Heratu, avšak cesta tam je pro západní novináře 0 nebezpečná.</s> <s>Proto zůstávají hlavně ve větších městech a v oblasti Tora Bora (existují výjimky, jako je reportérka týdeníku Sunday Telegraph, která publikovala hrůznou reportáž z Maslakhu.)</p>
<p><s>Avšak ani tyto prašné, studené uprchlické tábory nejsou hlavním zdrojem znepokojení Světového programu pro potravinovou pomoc - alespoň totiž jeho činitelé vědí, kde tito lidé nyní jsou.</s> <s>Jde o uprchlíky, kteří utekli do vzdálených horských oblastí, mnoho z nich může přijít o život - a mnozí už možná přišli o život - jde o hroznou smrt hladem a zimou během nynější zimy.</s></p>
<p><s>Součástí vysvětlení, proč nemáme žádné informace o všech těchto skutečnostech, je to, že je nesmírně nebezpečné být reportérem v této válce, v níž zahynulo tolik novinářů jako západních vojáků.</s> <s>Částečně je to také proto, že novináři vždycky závisejí na pomoci od místních lidí, kteří chtějí využít západních sdělovacích prostředků ve prospěch své věci.</s> <s>Avšak jedinými Afghánci, kteří pomáhají západním novinářům, je Severní aliance - a ta nemá zájem na tom, aby šokovala západní veřejnost utrpením, které lidem způsobilo bombardování.</s></p>
<p><s>A Talibán byl neobyčejně neznalý.</s> <s>Vždycky své mrtvé pohřbili daleko dřív, než se dostavily západní kamery.</s> <s>0 Srovnejte si je s Kosovskou osvobozeneckou armádou, která si vždycky plně zajistila bouři západního morálního rozhořčení nad srbským etnickým očišováním - tím, že kameramany odvezli do vzdálených vesnic, aby si tam nafilmovali mrtvoly.</s> <s>A Afghánci ani nepronikli do Pákistánu v dostatečněn velkém množství, aby to vyvolalo katastrofické reportáže o "biblické" vlně uprchlíků.</s></p>
<p><s>To všechno se velmi hodilo západnímu vedení této války.</s> <s>Takže nám zůstává jednoduchý morální příběh - dobro zvítězilo nad zlem.</s> <s>Právě toto primitivní moralizování způsobilo, že jsem se hned na začátku přidala k táboru idiotů.</s> <s>Je možné, že se Spojené státy chtěly pomstít, ale nikdy nebyla tato akce něčím, o čem by mohl někdo prohlašovat, že je z morálního hlediska správná.</s> <s>Američané zavedli nový, nebezpečný princip zahraniční politiky - je legitimní bojovat proti terorismu ještě větším terorismem - a tento princip nyní působí katastrofy na Blízkém východě, vyvolá zřejmě další chaos v Kašmíru a užívají ho v zemích od Číny po Zimbabwe k ospravedlňování brutálního útlaku.</s></p>
<p><s>To, že v samotném Afghánistánu dosud nedošlo k chaosu (jakým by byla dlouhodobá partyzánská válka) je malou útěchou za to, že se nám nedostává kompletních informací o utrpení, které tato válka způsobila v této nesmírně tragické zemi.</s></p>
<T Kennedy>
<p><s>Do dvacátého prvního století nevstoupila Amerika úplně v první den roku 2000, ale ráno 11.</s> <s>září 2001 v 8:45.</s> <s>Oslavy millenia na Times Square v New Yorku nebyly nic víc než prchavými okamžiky.</s> <s>Zničení Světového obchodního centra o několik kilometrů dál na jih bylo epickou a transformující událostí.</s></p>
<p><s>Před dvaadvaceti měsíci se mohli Američané radovat ze svého národního bohatství, geografické polohy, materiálních zdrojů, technologické dovednosti a širé vojenské prestiže.</s> <s>To všechno činilo ze Spojených států ve srovnání s jinými zeměmi nejmocnější a nejvlivnější národ na světě od dob starého Říma.</s> <s>Sovětský svaz se zhroutil a jeho následovník Rusko se pomalu sesouvalo za ním.</s> <s>Japonské 'nebezpečí' zmizelo.</s> <s>Celý svět přijímal za své kapitalismus amerického typu, internet, MTV a očekávání Wall Streetu.</s></p>
<p><s>Ještě před deseti lety jedna kniha sebevědomě tvrdila i se svými růžovými brýlemi, že 21. století bude 'stoletím Ameriky'.</s> <s>Toto sebevědomí se ztratilo mezi mračny kouře stoupajícími ze zničeného Pentagonu a zhroucených budov Světového obchodního centra.</s> <s>Není pravděpodobné, že se v nejbližší době znovu objeví, pokud se vůbec kdy vrátí.</s></p>
<p><s>Jakmile odvysílaly televizní stanice onen hrozivý záběr druhého letadla narážejícího do jižní budovy Světového centra, vybavil se Američanům Pearl Harbor, podobně překvapivý útok na tuto zemi, který ji vytrhl z jejího poklidného dřímání a pocitu nevinnosti a bezpečí.</s> <s>Ale analogie s Pearl Harbor je užitečná pouze pokud tuto událost použijeme v kontrastu k tomu, co se odehrálo tento týden.</s></p>
<p><s>Přestože byli Američané před šedesáti lety hluboce otřeseni, odpověď vlády byla zřejmá a realistická.</s> <s>Vojenské letouny cizí suverénní země, Japonska, napadly americké vojenské letectvo a válečné loďstvo.</s> <s>V odpověď rozpoutaly Spojené státy převážně vojenské tažení na zemi, na moři a ve vzduchu, aby mohli porazit viditelného nepřítele.</s> <s>A vzhledem k tomu, že americké HDP bylo asi desetinásobkem japonského, dal se výsledek tohoto nerovného souboje předpokládat.</s> <s>Rozhněvaná a plně mobilizovaná Amerika rozdrtila svého podlého nepřítele a dosáhla bezpodmínečného vítězství.</s> <s>A něco podobného budou Američané očekávat jako odvetu za úterní teroristické útoky.</s> <s>V obchodech a oknech domů se už objevily nápisy 'Pane prezidente, vybombardujte je TEĎ HNED!' Ale právě v tomto okamžiku nám analogie s útokem na Pearl Harbor vypovídá službu.</s></p>
<p><s>Tentokrát nebyl úder na Ameriku vykonán vojenskými letouny jiného státu, ale vlastními unesenými civilními letadly, a s ďábelským symbolismem letadly, která patřila dvěma největším a nejznámějším americkým leteckým společnostem American Airline a United Airlines.</s> <s>Za tyto útoky jsou zodpovědní neuvěřitelně dobře organizovaní teroristé, kteří využili silných stránek Ameriky, jejích technologií, otevřené společnosti, snadno dostupných leteckých společností a dokonce i televizních stanic, aby vyvolali strach a rozpoutali zmatek.</s> <s>Tento nepřítel se pohybuje ve stínech, nelze na něj snadno ukázat prstem a rozhodně jej nelze doposledka zničit.</s></p>
<p><s>Porazit Japonsko bylo stejné jako zastřelit slona.</s> <s>Porazit teroristy, kteří uštědřili Americe tyto bolestivé rány je spíše jako snažit se zašlápnout medúzu.</s> <s>Nikdo si nemůže nepovšimnout drzosti a ironie obsažené v úterním útoku.</s></p>
<p><s>Jen před několika málo týdny jsem se pokusil s použitím standardních humanitních metod znovu přepočítat 'moc', kterou v dnešní době Spojené státy vládnou.</s> <s>A hlavní dojem, který jsem získal ze svých výsledků bylo to, jak vysoce přečnívá jediný stát všechny ostatní, kteří by se chtěli stát světovými 'hegemony'.</s> <s>Je sice pravda, že Amerika má asi jen 4,5 procenta světové populace, ale pouze počet obyvatel je zřídka dobrým indikátorem pro srovnávání síly zemí.</s> <s>Ve srovnání s malým počtem obyvatel vytváří Amerika přibližně 30 procent celkové světové produkce, a toto procento se ještě zvýšilo díky paralýze ruské ekonomiky a stagnaci ekonomiky japonské.</s> <s>Ještě pozoruhodnější je však americká převaha vojenská.</s></p>
<p><s>Minulý rok utratil Pentagon celých 36 procent celosvětových výdajů na vojenství.</s> <s>Dokonce se armádní rozpočet USA rovnal součtu armádních rozpočtů dalších devíti největších vojenských mocností.</s> <s>Což je poměr, který, pokud jsem to schopen odhadnout, nemá ve světových dějinách obdoby.</s> <s>Podle srovnávacích indikátorů z oboru technologie, výzkumu a vzdělávání je náskok Spojených států ještě větší.</s> <s>Podíl Ameriky na využití internetu je 40 procent a podíl na držitelích Nobelovy ceny (mezi lety 1975 a 2000) je okolo 70 procent.</s> <s>Dohromady tyto indikátory národní síly a moci tvoří úctyhodnou a mocnou směs.</s> <s>Amerika je vskutku Kolosem naší doby, obepínajícím svět svými letadlovými loďmi, komunikačními systémy, obřími korporacemi a silným kulturním vlivem.</s> <s>A přesto je tento gigant snadno zranitelný zbraněmi, které jsou velice odlišné od Yamamotových letadel a Hitlerových tankových divizí.</s></p>
<p><s>Amerika má Achillovu patu, která je do značné míry jejím vlastním výtvorem.</s> <s>Její kulturní a obchodní moc, a navíc neúnavná propagace amerických doktrín o volném trhu jsou viděny jako hrozba mnoha nábožensky a třídně definovanými uskupeními, obzvláště v tradičních společnostech.</s> <s>Kritici Ameriky viní všemocné americké společnosti z příliš silného vlivu, například při zabraňování mezinárodním dohodám o klimatu, vnucování změn uzavřeným trhům a zastrašování vlád rozvojových zemí.</s> <s>Díky své silné podpoře Israele, v míře která by udivila například amerického prezidenta Dwighta Eisenhowera, má Amerika nepřátele po celém muslimském světě.</s> <s>Vynález internetu a úloha, kterou Amerika sehrála při vytváření nepřetržitého obchodování na akciových trzích, z ní činí zemi, která je neskonale bohatá, ale také neuvěřitelně zranitelná sabotáží.</s> <s>Americká liberální (alespoň ve srovnání s Evropou) imigrační politika a otevřenost amerických universit zahraničním studentům znamená, že je Amerika směsicí různých lidí z celé světa, z nichž někteří mohou být svedeni k teroristickým útokům.</s> <s>(Některé sdělovací prostředky zveřejnili, že někteří ze sebevražedných pilotů se školili v USA.)</p>
<p><s>Amerika není (v rozporu s populárním sloganem) ani zdaleka pevností, je ve skutečnosti pravým opakem pevnosti.</s> <s>Tento paradox mezi nepochybnou americkou silou v zahraničí a zkušeností s vyrovnáváním se s 'novým' nebezpečím terorismu na domácí půdě byl snad nejlépe ilustrován zprávami o tom, že americké letadlové lodě mají namířeno k východnímu pobřeží USA.</s> <s>V mnohém představuje takováto skupina silných moderních bojových lodí (každá zahrnuje obrovskou letadlovou loď s více než sto letouny, křižník Aegis, několik torpédoborců a ponorku) nejsilnější znak Americké síly ve světě.</s> <s>Tisíce mil od svých základen, tyto síly brázdí vody oceánů od Taiwanského průlivu po Perský záliv.</s> <s>Žádné jiné námořnictvo se s nimi nemůže měřit.</s> <s>Ale tento týden spěchaly domů, přestože jejich mise nebyla jasná.</s> <s>Mají střežit ze vzduchu Bílý dům nebo pomáhat zachraňovat lidi z trosek Světového obchodního centra?</s> <s>V každém případě, to nebyly mise, na něž byly tyto skupiny původně vytvořeny.</s> <s>To nás nutí k otázce jsou-li americké (nebo obecněji západní) vojenské síly připraveny na možná nebezpečí, která přináší nové století?</s></p>
<p><s>Během posledních 10ti až 20ti let upozorňovalo stále více expertů na mezinárodní a vojenské vztahy, že se Pentagon příliš soustředil na stereotypy boje definované Druhou světovou válkou a studenou válkou, ale zdráhal se brát vážně alternativní pohledy na zdroje konfliktů a novou povahu boje.</s></p>
<p><s>Nikdo nemůže říci, že se nebude opakovat agrese jednoho státu proti svým sousedům podobná té nacistické.</s> <s>Je proto rozumné udržovat dostatečné ozbrojené síly jako pojistku a posílit co nejvíce mezinárodní bezpečnostní mechanismy jako NATO a Radu bezpečnosti OSN.</s> <s>Ale tankové divize a letadlové lodi nám příliš nepomohou proti takovým zdrojům nestability a konfliktů jako jsou populační tlaky, ilegální masová imigrace, ekologické katastrofy, podvýživa a porušování lidských práv.</s> <s>Tak jak jsme to již tolikrát viděli v Africe, na Balkáně, na Haiti a na Blízkém východě, kde se také rekrutují mladí teroristé, kteří jsou ochotni položit svůj život při vykonávání teroristických útoků.</s></p>
<p><s>Navíc nejsou americké multimiliardové vojenské systémy příliš užitečné ve válce proti mezinárodnímu organizovanému zločinu a drogám.</s> <s>A v neposlední řadě jsou použitelné jen v omezené míře v boji proti teroristickým útokům, jaké jsme viděli v úterý.</s> <s>Nikdo nepochybuje, že Osama bin Ladin a jeho společníci budou pronásledováni a že budou vyslány inteligentní balistické střely do afgánských kopců a jeskyň, ale teroristické organizace mají volnou strukturu, založenou na buňkách, bez nějaké jediné centrály, a brzy se vynoří následovníci, aby tyto buňky vedli, a další mladí lidé se rádi připojí k jejich boji.</s></p>
<p><s>President George W.</s> <s>Bush i americká média hovořili o 'polapení' osob zodpovědných za tyto činy, jako kdyby tito teroristé byli bankovními lupiči na divokém západě, kteří odcválali do Montanských hor, pronásledováni místním šerifem.</s> <s>Kdyby to jen bylo tak jednoduché.</s> <s>Základní zbraně a armádní struktury, do kterých Pentagon investoval peníze, nejsou příliš užitečné při omezování zdrojů nestability v dnešním světě, ani při zabraňování odhodlaným sebevražedným teroristů napáchat škody, natož při eliminování teroristické hrozby docela.</s></p>
<p><s>Tento závěr není ani šokující ani nový.</s> <s>Ostatně na začátku roku předložili bývalí senátoři Gary Hart a Warren Rudman, kteří předsedají Komisi národní bezpečnosti USA, podrobnou zprávu o hrozbě americké národní bezpečnosti, která explicitně požadovala větší důraz na nová nebezpečí a adekvátní restrukturalizaci bezpečnostních sil.</s> <s>Bohužel v té době se politici a stratégové soustředili na prezidentovu kampaň za získání souhlasu pro jeho národní protiraketovou obranu a Hartova-Rudmanova zpráva byla ignorována.</s></p>
<p><s>Vzhledem k závažnosti úterní katastrofy a touhy všech Američanů projevit svou solidaritu, nebyl dosud nikdo tak nezdvořilý, aby požádal ministra obrany Donalda Rumsfelda o vysvětlení, jak by štít proti balistickým raketám za 80 miliard dolarů ochránil Světové obchodní centrum.</s></p>
<p><s>Ale tyto otázky se jistě brzo dostaví.</s> <s>Je těžké nedospět k závěru, že nejenže hrozba teroristických útoků jen tak nezmizí, ale také, že nebudeme příliš úspěšní se před nimi bránit.</s> <s>Kostky jsou vrženy a z auta použitého jako bomba se stalo letadlo použité jako bomba.</s> <s>A co je horší, jestli se svět terorismu raduje ze smrti tisíců nevinných Američanů, proč bychom měli předpokládat, že padající letadlo je to nejhorší, čeho jsou krutí a dobře organizovaní zločinci schopni.</s> <s>Kolik času nás dělí od výbuchu malé atomové pumy na Chicagské komoditní burze nebo vypuštění antraxu do metra v San Franciscu?</s></p>
<p><s>Poklidný, vlídný věk jako z obrázků Normana Rockwella z třicátých let minulého století, kdy se Američané cítili bezpeční a spokojeni sami se sebou, byl útokem na Pearl Harbor silně otřesen.</s> <s>V úterý byl však rozmetán na kousky stejně jako ony dva mrakodrapy.</s> <s>To není, co chtějí Američané slyšet.</s> <s>Je to příliš pesimistické a poraženecké.</s> <s>Ze všech stran se ozývá volání po rychlé odvetné akci, což je, vzhledem k hrůzám, které jsme prožili, jen přirozené.</s></p>
<p><s>Americká kultura oslavuje rychlé a rozhodné údery, jasná vítězství, a velké spousty svobod: svobodu od vlády, svobodu od daní, svobodu od mezinárodního práva, svobodu řídit obrovská auta, žeroucí litry benzínu a požadovat levnou naftu, svobodu nastoupit do letadla s tunou příručních zavazadel a svobodu cítit se v bezpečí před vnějšími hrozbami.</s> <s>Únava a obavy, které jsou charakteristické pro obyvatele Belfastu, Jeruzaléma, nebo Kašmíru, jsou něčím, co většina Američanů nikdy nezažila, a na co nejsou, jak se obávám, psychologicky připraveni.</s></p>
<p><s>Toto vše představuje pro politické síly této rozsáhlé a složité demokracie problém, který si alespoň prozatím dostatečně upřímně nepřiznali.</s> <s>Neřekli po vzoru Churchillově, že mohou nabídnout jen krev, pot, dřinu a slzy.</s> <s>Neřekli, že tento nový nepřítel může nejspíše zranit Ameriku mnohem bolestivěji než může Amerika zranit jeho.</s> <s>Neřekli, že staré pravdy už možná neplatí a staré postupy účinné vojenské strategie jsou možná u konce s dechem.</s> <s>Neřekli, že v úterý 11.</s> <s>září možná USA zažili, co pro nás může skýtat 21.</s> <s>století, a že cesta vpřed může být těžší a trnitější než zhroucené budovy na Wall Streetu a zřícení letadla na Pentagon.</s></p>
<T Osama>
<p><s>To byl ale nervózní týden.</s> <s>Každou noc, než jdu do postele, pod ní šouchám násadou od smetáku.</s> <s>Pokaždé jsem čekal "Au!" Je tam totiž Usáma.</s> <s>To vím jistě.</s> <s>Pokud to říká pan Prezident, tak to tak musí být, ne?</s> <s>Během jedné z nocí praštím Usámu tou násadou hezky mezi žebra.</s> <s>Jen počkejte.</s> <s>Stejně se ale snažím moc nevrtět.</s> <s>Jen tak pro jistotu, kdo ví.</s></p>
<p><s>Vše v těchto dnech šlape jako hodinky: Do Kongresu dorazila podstatná část zákonů údajně navržených na pomoc obraně národa před terorismem.</s> <s>Účetní položkou přijetí těchto zákonů, která je určená k odpisu, jsou dříve nedotknutelné osobní svobody uvedené v Ústavě a v Listině základních lidských práv.</s> <s>Pokud tyto zákony projdou, výrazně se zvýší možnosti federální vlády uvěznit či zadržet občany bez soudu či bez možnosti kontaktovat obhájce, prohledávat soukromé objekty bez varování či povolení, odposlouchávat telefony a sledovat elektronickou komunikaci či utajovat důležité informace před očima veřejnosti.</s></p>
<p><s>Ve dnech před debatou v Kongresu, během které měly být tyto zákony přijaty, se najednou roztrhl pytel s varováními před terorismem.</s> <s>Bílý dům, FBI či CIA, případně všechny tři instituce společně, stupňovaly napětí v národě svými předpověďmi o zkáze, smrti a ohni z neznáma.</s> <s>Zmíněné zákony procházejí, aniž by za sebou zanechaly jakoukoli stopu, nic nevybuchlo a všichni žijí vesele dál s vírou, že se právě vyhnuli kulce.</s> <s>Výsledkem celého procesu je, že byly zredigovány, opraveny, sestříhány a zaokrouhleny základy Americké svobody.</s></p>
<p><s>"Patriot Act" prošel přesně tímto způsobem.</s> <s>Když se přijímal tento zákon, celá země si vyzvedávala poštu s kuchyňskými chňapkami na rukou, aby nedošlo ke styku s antraxem, ačkoli zamýšleným cílem tohoto vražedného útoku byli demokratičtí senátoři jako Patrik Leahy nebo Tom Daschle.</s> <s>Média dostala svoji sklenku jedu, která zaručila, že se veškerá debata ohledně zákona překryla vrstvou hysterie.</s> <s>Všichni jsme měli být "zantraxováni", tak jen hezky rychle přijmout tyto zákony, nehorázně protiústavní, aniž bychom je vůbec četli.</s> <s>Vsadil bych celkem dost na to, že mnoho senátorů, kteří pro tuto věc před rokem zvedli ruku, ji ani nečetli.</s></p>
<p><s>To se kdysi stávalo, když nebylo co projednávat.</s> <s>Nyní se to stává, když má pan Bush a jeho kamarádi pocit, že je na ně příliš vidět.</s> <s>Když Time a Newsweek přinesl žhavé titulní zprávy s titulky "Bush to věděl", když se ukázalo, že vládní administrativa byla o teroristických plánech unést letadla a namířit je do budov varována přesně a do detailu, rozječely se zčista jasna sirény: Vyhodí do vzduchu Brooklynský most!</s> <s>Vyhodí do vzduchu Sochu Svobody!</s> <s>Zachraň se kdo můžeš!</s></p>
<p><s>Není snad třeba dodávat, že tyto objekty stále stojí.</s> <s>Nicméně nikdo již nemluví o tom, že "Bush to věděl."</p>
<p><s>Jo, jo.</s></p>
<p><s>Všechno šlape jako hodinky.</s> <s>Prořežme tento jev Occamovou břitvou – "z mnoha stejných tvrzení je většinou správné to nejjednodušší" – a termín "shoda okolností" nám nějak nejde z úst.</s></p>
<p><s>Ostatně, stalo se to zase minulý týden.</s></p>
<p><s>Zákony ustanovující "Department of Homeland Security" (Úřad pro domácí bezpečnost) byly na své pouti skrz přijetí Kongresem.</s> <s>Pokud tyto zákony budou přijaty, bude to znamenat největší reorganizaci federální vlády od "National Security Act" (Zákon o národní bezpečnosti) z roku 1947.</s> <s>Některé z vedlejších návrhů zákonů:</s></p>
<p><s>* Porušení základních prvků Zákona o svobodě informací, které by vládě a soukromým korporacím pracujícím pro vládu umožnilo jednat naprosto v tajnosti, bez kontroly občanů;</p>
<p><s>* Vytvoření čehosi s názvem "Total Information Awarness" (dosl.</s> <s>Úplné informační povědomí), programu pod Úřadem pro domácí bezpečnost.</s> <s>Konzervativní komentátor a bývalý Nixonův poradce William Safire shrnul, o čem tato věc vlastně je.</s> <s>"Každá platba, kterou provedete kreditní kartou, každý časopis, který si předplatíte, či lékařský dokument, který vyplníte, každá webová stránka, kterou navštívíte a e-mail, který pošlete či obdržíte, každý akademický titul, který obdržíte, každý bankovní vklad, který uděláte, každý zájezd, který si zamluvíte a každá akce, které se zúčastníte – tyto všechny převody a zprávy budou zařazeny do 'virtuální, centrální souhrnné databáze', jak tomu ministerstvo obrany říká.</s> <s>K těmto elektronických fasciklů o vašem soukromém životě, získaných z komerčních zdrojů, si ještě přidejte všechny informace, které o vás vláda již má – žádosti o pas, řidičák, daňové přiznání, soudní a rozvodové záznamy, stížnosti na hlučné sousedy zaslané F.B.I., jednoduše papírová stopa vašeho celého života plus poslední záznamy skryté kamery k tomu."</p>
<p><s>* Předefinování pojmu "terorismus".</s> <s>Dříve 'terorismus' evokoval výbuch, vraždu, únos a vůbec jakoukoli činnost, při které bylo použito násilí k zastrašení civilistů a ke změně způsobů vlády.</s> <s>Díky nové zákonné úpravě se pojem 'terorismu' rozšiřuje.</s> <s>Nyní je 'terorismus' definován jako jednání, které "je porušením zákonů z oblasti trestního práva Spojených Států nebo jakéhokoli Státu nebo jiné správní jednotky Spojených Států", případně které "je pokládáno za zastrašování či omezování civilního obyvatelstva." Protestování proti vládě či jejímu zástupci z řad soukromých korporací spolupracujících s vládou je pokládáno za akt "omezující" civilní obyvatelstvo.</s> <s>Zbytečné okounění je trestným činem.</s> <s>Jestliže nyní cokoli z toho děláte, jste přivítaní do kruhů mezinárodního terorismu.</s> <s>Vážně.</s></p>
<p><s>* Znemožnění jakékoli možnosti účinného, nezávislého vyšetřování nešastných událostí 11. září díky výše zmíněným FOIA omezením.</s></p>
<p><s>Bylo by snad pochopitelné, že tak významné změny v podstatných právech a svobodách občanů budou předmětem intenzivních diskusí v Kongresu, nebo?</s> <s>Koneckonců, Kongresu trvalo přes dva roky, než upřesnil detaily v konečném znění Zákona o národní bezpečnosti.</s> <s>Zde nejde o hlouposti.</s></p>
<p><s>Jako pěkně šlapající hodinky CNN přináší 15. října hlavní zprávu: "FBI varuje – Al Kajda chystá velkolepý útok."</p>
<p><s>Velkolepý.</s> <s>Nic méně než to.</s></p>
<p><s>Jako v hodinkovém stroji tu máme hlas Usámy bid Ladina ze záhrobí, který prorokuje smrt a zatracení.</s> <s>Nebyl už nějakou chvíli mrtvý?</s> <s>Ten chlápek má za sebou už víc 'comebacků' než Elvis a vždycky přijde akorát, aby přesměroval diskuse od způsobů a prostředků ustavovaných důležitými zákony.</s></p>
<p><s>Všech 484 stránek Zákona o zřízení Úřadu pro domácí bezpečnost zřejmě brzy projde Kongresem, aniž by je četla většina těch, kteří budou hlasovat.</s> <s>Někdy se do toho třeba někdo pustí, ale to již bude pozdě s tím cokoli dělat.</s> <s>Pokud se o to kdokoli pokusí, můžeme si být jisti, že se opět spustí hrozby strašlivých událostí.</s> <s>Usámu máte přece pod postelí.</s> <s>Zase ožil a chystá se sežrat vaše děti.</s> <s>Spaste se útěkem, kdo může, a nezabývejte se svými ústavními právy.</s></p>
<p><s>Tak to půjde dál, než je u toho někdo nachytá a veřejně to vykřičí.</s></p>
<T Privatizace>
<C Chapter 1>
<p><s>Ačkoli se privatizace ve střední a východní Evropě často nesprávně popisuje jako pouhé technické převzetí, je možná lépe o ní přemýšlet jako o jednom z nejdůležitějších stavebních bloků pro nově vznikající demokracie.</s> <s>Hlavními cíli privatizačního procesu je nejen vytváření tržního hospodářství a získávání větší ekonomické efektivity, ale také zlepšování státních financí, snižování administrativní zátěže státu, zajišování větší sociální spravedlnosti, boj s korupcí a vytváření široké základny podpory pro tržní reformy.</s> <s>Za těmito hodnotnými cíli se nepochybně také skrývá velké množství soukromých zájmů.?1?</s> <s>Všeobecně řečeno, privatizace proto může odrážet i vytvářet mnohé kritické rysy mladých demokratických systémů, rodící se kapitalistické ekonomické struktury a objevující se občanské společnosti.</s></p>
<p><s>Efektivní privatizace téměř paradoxně požaduje pozitivní přítomnost státu.</s> <s>Vlády jsou klíčovými protagonisty ve znovuvytyčení hranic mezi trhem a státem.</s> <s>Argumentovat, jako někteří, že by se státy měly svého majetku, který zdědily, jednoduše zbavit co nejrychleji, velmi podceňuje jednak komplexnost problému a jednak legitimní povinnosti států vytvořit transparentní, na pravidlech založené trhy jako předběžnou podmínku pro privatizaci.</s> <s>Současná ruská krize ilustruje části tohoto problému.</s></p>
<p><s>Privatizace představuje velký závazek a ve střední Evropě se rozvinul v kontextu důkladných politických, sociálních a ekonomických transformací.</s> <s>Britská vláda za Margaret Tchatcherové v průběhu deseti let privatizovala pouze 5 % obchodního majetku, zatímco středoevropské vlády privatizovaly přes 50 % obchodních aktivit pouze během přibližně pěti let.</s> <s>?2?</s> <s>Západní a východní zkušenosti s privatizací se tedy liší kvantitativně i kvalitativně.</s></p>
<p><s>Definovat privatizaci není tak lehké, jak by se mohlo zdát, nebo privatizace může široce implikovat míru, do jaké jsou ekonomické aktivity kontrolovány soukromými operátory, nebo úžeji popisovat jen proces, jak stát vydá veřejně vlastněné společnosti na trh.</s> <s>První definice by měřila rozsah vzniku nových soukromých "start-up" společností ?3?</s> <s>a také přítomnost zahraničních firem v domácí ekonomice, když je zaveden režim liberalizace trhu.</s> <s>Druhá definice se vztahuje jen na metody, které nově demokratické a kapitalisticky orientované státy přijímají, aby prodaly své "zděděné" obchodní dědictví.</s></p>
<p><s>V této zprávě je privatizace zasazena do dosti širokého kontextu.</s> <s>Uvádí se zde, že úspěšná privatizace zahrnuje nejen přesun státem vlastněného majetku do soukromých rukou, ale také vyžaduje náležitou restrukturalizaci kapitálových trhů a uvedení v platnost zdravé makroekonomické politiky potřebné pro nově privatizované firmy.</s> <s>Také, možná paradoxně, vyžaduje bankrot těch společností, které jednoduše řečeno už nelze spasit, zatímco implicitně připouští existenci dostatečně přizpůsobivé občanské společnosti, která je schopná vzít na svá bedra mnoho ze zátěže, o niž se jednou staral stát.</s></p>
<p><s>Všechny tyto faktory jsou těsně propojeny.</s> <s>Samozřejmě míra, do jaké se stát zbavil státem vlastněných firem, a pokud se tyto firmy buď restrukturalizovaly, nebo jim bylo umožněno, aby snášely následky – což je proces, který Schumpeter nazval "tvořivá destrukce", může jednoznačně vytvořit obecné makroekonomické klima, ve kterém musí noví podnikatelé fungovat.</s> <s>Často je pro společnost v přechodném stadiu lepší, když ztrátové investice opustí, než aby se snažila oživit podniky, které jsou z různých důvodů jednoduše nefunkční.</s> <s>Podpírání klinicky mrtvých podniků může pustošit kapitálové trhy, pokutovat živé (pulzující) společnosti a přispívat k inflaci, problémům s platební bilancí a k rozpočtovému schodku.</s> <s>Viděno z jiného úhlu, odprodejem státem vlastněných společností se dosáhne jen mála, pokud nebude existovat stabilní makroekonomický pořádek a pokud místnímu trhu chybí transparentní právní a administrativní struktura, která stanovuje jasná a spravedlivá pravidla hry.</s> <s>Konečný úspěch privatizace tedy závisí nejen na tom, jak je stát efektivní při odprodeji národního průmyslu soukromým ekonomickým subjektům, ale také na jeho schopnosti snížit inflaci, vyloučit úřední stanovování cen, vypracovat náležité postupy při bankrotu, omezit veřejné výdaje, uplatňovat tržní pravidla a vytvořit účinnou daňovou strukturu.</s> <s>Vysoká inflace například podporuje velmi nejisté prostředí pro investování, stejně jako příliš těsná měnová politika může oslabit firmy tím, že omezuje poptávku.</s></p>
<p><s>Širší definice privatizace musí také zahrnovat schopnost státu podporovat příznivou finanční strukturu schopnou generovat kapitálové prostředky potřebné jednak k úpisu nabývání velkých zásob státem vlastněného majetku a jednak k rozumné restrukturalizaci tohoto dlouho zanedbávaného majetku.</s> <s>To vyžaduje buď prohloubení kapitálových trhů, nebo politiky, které by nějak kompenzovaly nedostatek místě disponibilního kapitálu.</s> <s>Kuponový systém privatizace je nejběžněji užívanou formou těchto inovačních návrhů, ale sám o sobě kapitál z ničeho vykouzlit nemůže.</s> <s>Zapojením velkého počtu investorů bez kapitálu, z nichž mnohým chybí základní znalosti trhu, může kuponový systém také vést k vážným problémům správy a řízení podniku (corporate governance).</s> <s>Zapojení strategických investorů s ověřenou zkušeností a vytvoření dobře strukturovaných mezinárodně orientovaných trhů kmenových akcií poskytují spolehlivější prostředky pro podnikové financování.</s></p>
<C Chapter 2>
<p><s>Potřeba zbavit se rozsáhlého státního majetku rychle a systematicky přinutila státní úředníky, aby přijali velký počet privatizačních metod.</s> <s>Nejviditelnější forma privatizačních metod vyžaduje přímý prodej velkých státem vlastněných firem, které byly pravým ztělesněním komunistického ekonomického modelu.</s> <s>Ale převod malých a středně velkých firem, obchodů a statků je také rozhodující pro privatizační proces, jako je restituce majetku nebo jeho ekvivalentu bývalým vlastníkům?4?, aby se vytvořil silný základ pro budoucí vlastnická práva.</s> <s>Úplná restituce všech vlastnických práv, jak existovala v předkomunistickém období, je ale stále prakticky nemožným úkolem a tento proces tedy pravděpodobně bude plný politických kompromisů.</s></p>
<p><s>Zde je několik hlavních cest k privatizaci:</s></p>
<p><s>sebetransformace firmy, při které stát pouze stanoví pokyny/vodítka a pak umožní firmě, aby se privatizovala sama;</p>
<p><s>"malá privatizace" prostřednictvím odprodeje nebo leasingu malého státního majetku, jako jsou obchody a restaurace;</p>
<p><s>privatizace malých nebo středně velkých firem majících 100-500 zaměstnanců buď prostřednictvím jejich odkoupení zaměstnanci nebo vedením, nebo zavřením těchto firem a veřejným odprodejem jejich majetku;</p>
<p><s>"klasická privatizace", při které stát ve veřejné dražbě prodá majetek tomu, kdo nabídne nejvíc;</p>
<p><s>"masová privatizace", při které jsou akcie a práva obchodovat s akciemi za určitou cenu nebo kupony rozdávány společnosti za žádnou nebo za velmi malou cenu;</p>
<p><s>"skrytá privatizace" nebo skrytý převod majetku pomocí zkreslených dohod určování cen, například tajným odprodejem majetku soukromým subjektům, často za mimořádně nízkou cenu; ?5?</s></p>
<p><s>"organická" nebo "růstová privatizace", která jednoduše umožňuje státnímu sektoru zanikat, zatímco se soukromý sektor rozšiřuje?6?</s> <s>a</p>
<p><s>přímý odprodej strategickým investorům schopným vnést čerstvý kapitál a představit zkušený management a prodejní sítě.</s></p>
<p><s>Maďarsko, Polsko a Česká republika v různých dobách použily mnohé z těchto technik nebo uplatnily některé z těchto technik na určité sektory a jiné techniky na jiné sektory.</s> <s>Pečlivé prozkoumání privatizace v každé z těchto tří zemí odhaluje důležité rozdíly v metodě a výsledcích, ale také některé podobnosti.</s></p>
<p><s>Malé provozovny byly v těchto třech zemích běžně rychle prodány v dražbě, a to se ukázalo jako jeden z úspěšnějších prvků privatizace.</s> <s>Prodeje v dražbě ovšem byly kvůli nedostatku kapitálu a nedostatečné poptávce po větších a často ztrátových podnicích tím řidší, čím větší byla firma.</s> <s>Národní orgány obecně transformovaly velké firmy do akciových společností.</s> <s>Stát, ministerstvo či holdingová společnost pak nominálně "vlastnily" akcie v nové akciové společnosti.</s> <s>To poskytovalo "vlastníku" jistou moc kontroly a v zásadě to umožňovalo přesunout část majetku nebo celý majetek soukromým tržním subjektům.</s> <s>Tento převod tvoří formální privatizaci.</s> <s>?7?</s> <s>Ovšem tento proces byl často zpomalen úvahami, jaké sociální a ekonomické skupiny by měly mít přístup k akciím, úvahami nad metodami k určení prodejní ceny, nad rolí, jakou má hrát zahraniční kapitál, a nad problémy na straně poptávky.</s> <s>?8?</s> <s>Často se stávalo, že nejvíce ceněný majetek byl prodán dříve, zatímco státy držely "dinosaury" v krizi údajně v naději, že restrukturalizace učiní tyto firmy v očích potenciálních kupců cennějšími.</s> <s>A co je důležitější, vlády se bály nechat firmy s tisíci zaměstnanci zkrachovat.</s> <s>A nakonec,  vlády v transformačním procesu musely také zabezpečit, aby soukromý a státní sektor soutěžily na stejném základě.</s> <s>To vyžaduje dramatické snížení dotací do odvětví zůstávajících ve státních rukou.</s></p>
<p><s>Když jsou akcie ve státem vlastněné firmě dány na trh, ten, kdo je přizván, aby se podílel na jejich nákupu, může mít rozhodující dlouhodobou důležitost.</s> <s>Potenciální akcionáři zahrnují širokou veřejnost, investiční fondy, zaměstnance, vedení podniků a vybrané "strategické investory", kteří často představují zahraniční firmy nebo finanční instituce.</s> <s>Stupeň soustředění vlastnictví je také rozhodující.</s> <s>Rozptýlené či "masové" struktury vlastnictví, nejzjevnější v České republice, ale patrné také v Polsku, se pomyslně propůjčují k jakémusi populárnímu kapitalismu, kompenzují nedostatek kapitálu a zlepšují potenciál pro rozložení rizika portfolia.</s> <s>Ovšem takovýmto způsobem není vytvářen žádný opravdový kapitál a příliš mnoho "vlastníků" může přispět k dozoru pasivního managementu, který pak může zabřednout v restrukturalizaci.</s> <s>?9?</s> <s>Masová privatizace je také drahým podnikáním a může působit administrativní potíže.</s></p>
<p><s>Soustavy masového vlastnictví nejsou jediným zdrojem problémů správy a řízení podniku (corporate governance).</s> <s>Pokud zaměstnanci firmy vlastní velký podíl v podniku, rozdělování práce, což může být rozhodující pro konečné přežití firmy, se může ukázat jako neobyčejně obtížné.</s> <s>Na druhou stranu by role pracovníků jako akcionáře mohla pomoci propůjčit širší perspektivu "držitele kapitálu" pracovní síle a potenciálně ji přimět, aby byla ochotnější k jistým ústupkům navrženým ke zlepšení dlouhodobé konkurenceschopnosti.</s> <s>Lze také namítnout, že jestliže vysoce postavení manageři ze staré nomenklatury získají kontrolu nad vlastnictvím akcií, jejich primárními instinkty může docela dobře být to, že budou firmu před globální ekonomikou spíše chránit, než aby ji na ni připravovali.</s> <s>Je zde také riziko, že si veřejnost může spojit systém trhu s touto nomenklaturou, což je něco, co by mohlo způsobit delegitimizaci trhu již od samého počátku.</s> <s>Na druhou stranu, pokud se management rychle přizpůsobil novým podmínkám, může se poskytnutí podílu ve vlastnictví akcií ukázat jako silný mechanismus ke zlepšení efektivity.</s></p>
<p><s>Existují případy, kde prvotními instinkty managementu mohlo velmi dobře být chránit firmu před drsností globální ekonomiky, spíše než ji na ni připravovat.</s> <s>Dotace a ochranářská politika tyto instinkty posilují.</s> <s>Na druhou stranu by management mohl, když zároveň drží vlastnický podíl, reagovat v soutěživém prostředí na signály trhu rychleji.</s></p>
<p><s>Třetí okruh problémů zahrnuje tempo privatizace.</s> <s>Probíhá stále velká diskuse týkající se toho, zda je nejlepší zbavit se státního majetku rychle a nechat soukromý sektor dohlížet na proces restrukturalizace, nebo naopak provádět privatizaci pomalu a nechat stát nebo najaté "zástupce" nejprve zvážit možnosti restrukturalizace.</s> <s>Ti, kdo podporují rychlý přístup, argumentují, že to činí privatizaci nevratnou, zbavuje byrokraty možnosti ovlivnit proces a zajišuje kapitálovým trhům a spotřebitelům konečné slovo v určení životaschopnosti firmy.</s> <s>Tento argument ovšem předpokládá řádný a transparentní prodej, relativně jednotný názor veřejnosti, rozvinutý kapitálový trh, stabilní makroekonomické klima a zájem investorů o státní majetek - k dosažení čehož může být třeba jistého času.</s></p>
<p><s>Samozřejmě, při pomalém tempu stát snad může zajistit, že je k dispozici dostatečný kapitál ke koupi majetku za cenu odrážející základní hodnotu.</s> <s>Někteří tvrdí, že odkládáním privatizace mohou firmy začít proces restrukturalizace do jisté míry izolovaný od drsných větrů globální soutěže.</s> <s>Vyšší management má takto zaručen dostatečný čas, aby přijal nové pracovníky se zkušeností práce v globálních podmínkách, a jak jen to bude možné, začít investovat do nového zařízení a strojního vybavení, zatímco se zbavuje přebytečných kapacit a funkčně nezaměstnaných pracovníků, kteří stále dostávají výplatu.</s> <s>Pokud je tento proces proveden dobře, když je firma nakonec zcela privatizována, získá vyšší cenu než by měla, kdyby byla privatizována okamžitě - což samozřejmě přináší velmi potřebné zdroje do státních pokladen - a zároveň má větší pravděpodobnost na přežití v globální ekonomice.</s> <s>A co je důležitější, náhlé zaplavení trhu rozsáhlým množstvím majetku přirozeně velmi sníží jejich společnou cenu.</s> <s>Státy tedy musí pečlivě monitorovat tržní podmínky, než učiní nabídku.</s> <s>Navíc díky výběrovému neposkytnutí majetku trhu mohou být nevyhnutelné ztráty zaměstnání a změny v objemu výroby časově rozloženy a mohou účinně rozprostřít tyto nepříznivé jevy a dát veřejnosti a trhu čas přizpůsobit se jak politicky, tak i ekonomicky způsobům trhu.</s> <s>S několika výjimkami zavedení ekonomické změny způsobilo výrazný pád HDP, ale tyto pády mohly být dokonce větší, kdyby se středoevropské a východoevropské státy snažily privatizovat všechny státem vlastněné podniky najednou.</s> <s>?10?</s></p>
<p><s>Nakonec úředníci musí činit obtížné soudy o tom, které firmy mohou rychle přežít vystavení se trhu, které potřebují čas a zdroje, aby se připravily, a nejtěžší ze všeho - které firmy jednoduše nejde zachránit a mělo by jim být umožněno zkrachovat, aby uvolnily zdroje pro firmy s bojovou šancí na přežití.</s> <s>Je třeba také rozlišovat mezi otázkami týkajícími se tempa privatizace a velmi důležitým souborem problémů obklopujících stupeň makroekonomického přizpůsobení.</s> <s>Polsko například velmi rychle zavedlo drsné makroekonomické politiky určené k rychlému potlačení inflace a rozpočtových schodků, ale bylo daleko pomalejší, než se pustilo do privatizace velkého průmyslu.</s> <s>Čeští vedoucí představitelé se ukázali daleko horlivějšími privatizovat co nejrychleji, ale finanční systém účinně ochránil mnoho firem před drsnými větry soutěže, čímž se skutečná restrukturalizace zdržela.</s> <s>Maďaři, po několika letech v politické prázdnotě, v roce 1995 dramaticky urychlili reformní proces společně se zavedením tvrdé úsporné politiky.</s></p>
<p><s>Financování privatizace a restrukturalizace jsou také rozhodující a samozřejmě formují dlouhodobé vyhlídky firmy.</s> <s>Dilemata jsou rozmanitá.</s> <s>Jak společnosti, které po léta nebyly schopné shromažďovat odpovídající rezervy kapitálu potřebného pro investice, najednou přicházejí se zdroji k nákupu akcií v privatizovaných společnostech?</s></p>
<p><s>Zahraniční investoři jsou často jedinými ekonomickými herci s dostatečným přístupem ke kapitálu, což jim umožňuje podat nabídku na velké státem vlastněné firmy, a mohou vlastnit znalosti, zdroje, technologii a komerční sí umožňující jim transformovat ztrátové podniky do ziskových provozů.</s> <s>Zahraniční investoři mohou zaplnit mezeru v know-how, když spojují nově privatizované firmy přímo s globální ekonomikou.</s> <s>Zahraniční firmy také ustanoví nový management, technologické a marketingové normy, na které musí místní podnikatelé reagovat.</s> <s>V tomto smyslu napomáhají postupnému zlepšení konkurenceschopnost celé ekonomiky.</s> <s>Negativní stránkou je, že když zahraniční podnikatelé získají svobodnou vládu na místních trzích, může to znamenat, že se cenný majetek dostane z národní kontroly pod zahraniční, a i pouhé zdání ubývání "ekonomické suverenity" může způsobit závažné politické problémy.</s> <s>Na druhou stranu silný ekonomický nacionalismus představuje rychlou cestu k hospodářské katastrofě.</s></p>
<p><s>A nakonec - privatizace nemůže uspět bez odpovídající právní a institucionální struktury, bez obecného sociálního přizpůsobení se změněným parametrům ekonomického života a bez dostatečného stupně makroekonomické stability.</s> <s>Například celá představa rizika byla ve starém komunistickém systému prakticky neznámá.</s> <s>Ovšem pro kapitalismus je to centrální pojem a společnost musí nějakým způsobem akceptovat jeho místo v hospodářském životě.</s> <s>Institucionální a makroekonomické rámce vytvořené státem se stávají základním prostředkem pro smíření veřejnosti s takovými neznámými normami.</s> <s>Proto je možná nejdůležitější funkcí státu určit pravidla hry a pomoci vštípit společnosti tržní normy.</s> <s>Například zákony regulující obchodování s akciemi musí být transparentní a zesílené, nebo trvající korupce na trhu cenných papírů bude jen živit strach a cynismus veřejnosti a může delegitimizovat trh.</s> <s>Hyperinflace může mít obdobné důsledky.</s></p>
<C Chapter 3>
<p><s>Zkušenost těchto tří zemí může být poučná pro úředníky kdekoli, kde tito zaměřují své úsilí na to, aby převedli státem spravované hospodářství na trhy organizované na soukromém základě, a přináší řadu zřejmých ponaučení.</s></p>
<p><s>Jistě existují oprávněné důvody, proč by přechodový stát možná nezvolil postup znamenající rychlý výprodej svého průmyslového bohatství, ačkoli to nesmí být omluvou pro nic nedělání.</s> <s>Jsou zde však také naléhavé důvody, kdy by rychlost mohla být podstatná, zvláště existují-li obavy, že nečinnost by mohla podnítit starý management, aby se zmocnil aktiv pro svůj vlastní zisk.</s> <s>Samozřejmě že rozpočet musí být zdařilý, a to bude nakonec záviset na místních podmínkách, politické realitě a na tom, zda vlastní trh a rámec úpravy je správný.</s> <s>Jistě, když bezprostřední privatizace není možná, stát může alespoň začít s procesem komercializace a přestavby, kdy jsou firmy ještě pod jeho křídly, a je jistě nerozumné prodávat dříve, než dojde ke správnému výkladu tržních pravidel a než je na dobré cestě makroekonomická stabilizace.</s> <s>Opravdu ukvapená privatizace neznamená nic, je-li zde hyperinflace nebo když není řádně upraveno vlastní životní prostředí.</s> <s>Nedostatečně upravený trh cenných papírů může vystavit nově zprivatizované firmy tlakům, které vážně komplikují restrukturalizaci.</s> <s>Upravený trh majetkových podílů na druhé straně nejenom vlévá kapitál do potenčně životaschopných společností, ale také působí  jako druh  záruky, podle níž lze posuzovat účinnost řízení.</s></p>
<p><s>Zahraniční investoři jsou oživeným zdrojem kapitálu a know-how a vytvářejí významnou novou technologii a manažerské standardy.</s> <s>Vládní úředníci by měli napomoci zajistit, aby tito důležití činitelé byli schopni působit za transparentních podmínek a nebyli předmětem diskriminace.</s></p>
<p><s>Hromadná kuponová privatizace, pokud není příslušně provázaná, může vést k špatnému řízení společností a zajišovat pro stát cestu, jak si udržet kontrolu nad formálně zprivatizovanými společnostmi.To je zvláště pravdivé, když státem vlastněné banky nebo dokonce ministerstva nabývají podíly v investičních fondech, které soustřeďují kupony.</s> <s>Konflikt zájmů je zřetelný, když státní banky vlastní velké podíly ve fondech vlastnících firmy, kterým také půjčují peníze, a to neustále pokřivuje rozmístění kapitálu.</s> <s> Když k tomu dojde, přestavba se stane zcela obtížnou, nebo politické úvahy by mohly příliš zastínit  manažerské myšlení.</s> <s> V téže době je určitý stupeň konsolidace vlastnictví podstatný, aby zajistil účinné spravování společností.</s> <s>Přijít s myšlenkou strategických investorů tomu může být na prospěch.</s></p>
<p><s>Konsolidace vlastnictví činí možným silné spravování společností a strategičtí investoři tak dostávají odvahu vstupovat na trhy přechodových zemí.</s></p>
<p><s>Přímé prodeje prostřednictvím průhledných a veřejných dražeb mají schopnost zbavovat firmy urychleně státního kapitálu a mohou přinést státu urychleně potřebné zdroje.</s> <s>Kromě toho dražby pomáhají zajistit, aby kapitál byl vhodněji rozmístěn podle základních ekonomických úvah.</s></p>
<p><s>Privatizace bank je kritická k zavádění tržních sil.</s> <s>Jestliže stát pokračuje ve správě nebo podpoře bank prostřednictvím privatizačního procesu, stává zde riziko politizace při rozmístění úvěru, které střídavě může otupit směřování k restrukturalizaci nafouklého a neefektivního průmyslu.</s> <s>Bankovní privatizace musí také zahrnovat odpisy špatných dluhů tak, aby případný investor mohl dospět k mírnému přiblížení se bankovní běžné a užitkové hodnotě.</s></p>
<p><s>Představitelé v přechodových zemích musí uznat, že úpadek (konkurs) hraje životní úlohu za kapitalismu a musí být pokládán za část privatizačního procesu.</s> <s>Řečeno bez obalu, úpadek podniku odstraňuje neživotaschopný podnik a ve svých důsledcích pomáhá životaschopnějším firmám přežívat, a uvolňuje tak vysoce nedostatkový kapitál.</s> <s> Samozřejmě to se snadněji řekne než udělá a žádný politik by to nechtěl učinit jako svůj  ústřední programový bod  kampaně za znovuzvolení.</s> <s> Přesto konkurs dnes v prvé řadě může v střednědobé lhůtě pomáhat vytváření trvalejší zaměstnanosti.</s></p>
<p><s>Nově privatizovaná průmyslová odvětví jdou lépe na odbyt z dlouhodobého hlediska, jestliže mohou působit v prostředí, kde nejsou ceny regulovány.</s> <s>Regulované ceny otupují signály podniků potřebné pro vlastní přestavbu a oddalují bolestná rozhodnutí, která je lépe učinit v investičním cyklu zavčas.</s></p>
<p><s>Pracovní otázky jsou jasně dalším rozhodujícím činitelem privatizace.</s> <s>Výprodej státem vlastněného průmyslu sám vyžaduje přinejmenším mlčenlivý souhlas pracovních sil, má-li se to podařit hospodářsky a politicky.</s> <s>Ale to není jednoduché, zvláště když prodej státem vlastněných společností, přesně podle definice, odstraňuje po desítky let chráněnou jistotu pracovního místa.</s> <s>Na druhé straně privatizace  může být z dlouhodobého hlediska  pracovní síle velmi na prospěch, nebo úspěšná hospodářská přeměna  povede stále ke zvýšení mezd spolu s růstem produktivity práce.</s> <s>Musí být nastoleny příslušné podněty, které by podnítily pracující a jejich odbory přijmout tuto novou logiku.</s> <s> To není vždy snadné a může to vyžadovat léta trpělivého vyjednávání.</s> <s>Jednou ze strategií může být podpora pracovní síly tím, že jí umožníme nabývat minoritní majetkové podíly v nově privatizovaných firmách.</s> <s>Stát by měl nabídnout pomoc těm, kteří ztratili práci, a přeškolit je, což je užitečná cesta, jak je připravit na nové hospodaření.</s> <s>Přeškolení a daňové úvěry určené k tomu, aby přivedly nezaměstnané zpět do pracovního procesu, mohou pomoci zajistit, aby přechodový proces  přinesl dlouhodobý užitek širšímu okruhu společnosti spolu s  jistotou, že lidský kapitál  v tomto procesu nebude promrhán.Takováto politika může přinést významný společenský i hospodářský prospěch nejenom pro přechodové společnosti, ale taktéž  pro západní společnost.</s></p>
<p><s>Správa se také musí sama přizpůsobit novým změnám na trhu.To není tak jednoduché, jak by se zdálo, zvláště když soutěž může vyvíjet tlak na vedení společnosti, aby snížila odbornou zaměstnanost nahromaděnou řadu let centralistickým státním hospodářským řízením.V téže době infuze čerstvé krve a přeškolení může být rozhodující pro obnovení životaschopnosti této důležité součásti pracovní síly.</s> <s>Zde může mít také zvláštní užitek přítomnost zahraničních investorů.</s></p>
<p><s>Konečně celková privatizační strategie nesmí zanedbávat zemědělskou privatizaci a reformu.</s> <s>Zaostalý agrární sektor může zatížit celou ekonomiku tím, že si vynucuje širokou infuzi státních výdajů.Ačkoli existuje obecná tendence v mnoha rozvinutých a rozvíjejících se zemích vyjmout zemědělství z tržních pravidel, mnoho tržních pravidel je zcela plně použitelných na zemědělství.</s> <s>Podle těchto zásad zahraniční kapitál nesmí být vylučován z privatizace venkova a proces přestavby, jakož i jeho přítomnost mohou prokazovat přirozenou hybnou sílu směřující k modernizaci.</s></p>
<T Saussure>
<C CHAPTER 1>
<p><s>Dříve než věda, jež se utvořila kolem faktů jazyka, rozpoznala svůj pravý a jediný předmět, prošla třemi po sobě jdoucimi obdobími.</s></p>
<p><s>Začínalo se tím, co se nazývalo "gramatikou".</s> <s>Toto studium, v němž započali Řekové a pokračovali hlavně Francouzi, se zakládalo na logice a postrádalo jakýkoliv vědecký a objektivní přístup k jazyku jako takovému.</s> <s>Pouze se snažilo stanovit pravidla k rozlišování správných a nesprávných tvarů; byla to disciplína normativní, značně vzdálená čistému pozorování, a její hledisko bylo velmi úzké.</s></p>
<p><s>Pak se objevila filologie.</s> <s>Již v Alexandrii existovala "filologická" škola, ale tento termín se užívá především pro vědecké hnutí, vyvolané v život Friedrichem Augustem Wolfem, hnuti, jehož začátek se datuje rokem 1777 a které pokračuje až do našich dnů.</s> <s>Jazyk tu není jediným předmětem filologie; ta chce především ustalovat, vykládat a komentovat texty a toto její primární studium ji vede k tomu, že se začíná zabývat i literární historií, zvyky, institucemi atd.</s> <s>a všude uplatňuje svou vlastní metodu, metodu kritickou.</s> <s>Pokud se dotkne otázek jazykovědných, pak především proto, aby mohla srovnat texty různých období, určit jazyk, jenž je každému autorovi vlastní, rozluštit a vyložit nápisy pořízené v některém jazyce starobylém nebo nejasném.</s> <s>Tato zkoumání nepochybně připravovala půdu historické lingvistice: již Ritschlovy práce o Plautovi lze nazvat lingvistickými.</s> <s>Avšak filologická kritika má v této oblasti jeden nedostatek: příliš otrocky se přimyká k jazyku psanému a zapomíná na jazyk živý a mimoto jeji pozornost zaujímá téměř úplně řecký a latinský starověk.</s></p>
<p><s>Třetí období začalo tehdy, když se zjistilo, že jazyky lze mezi sebou srovnávat.</s> <s>To dalo vzniknout srovnávací filologii čili "srovnávací gramatice".</s> <s>V r. 1816 v díle nazvaném Uber das Conjugationssystem der Sanskritsprache prošetřoval Franz Bopp vztahy, které sanskrt sjednocují s germánštinou, řečtinou, latinou atd.</s> <s>Bopp nebyl první, kdo si těchto podobností všiml a kdo připustil, že všechny tyto jazyky náležejí k téže jediné rodině.</s> <s>To již učinil před ním především anglický orientalista W. Jones (1746-1794).</s></p>
<p><s>Avšak několik izolovaných výroků nedokazuje, že v r. 1816 význam a důležitost této pravdy byly chápány obecně.</s> <s>Boppova zásluha tedy neni v tom, že odhalil příbuznost sanskrtu a jistých evropských a asijských jazyků, ale v tom, že pochopil, že vztahy mezi příbuznými jazyky by se mohly stát předmětem autonomní vědy.</s> <s>To, co dosud nikdo neudělal, bylo objasňovat jeden jazyk druhým a vykládat tvary jazyka jednoho tvary druhého.</s></p>
<p><s>Je sporné, zda by Bopp svou vědu dokázal vytvořit či aspoň vytvořit tak rychle bez objevu sanskrtu.</s> <s>Ten mu poskytl, jako třetí svědek vedle řečtiny a latiny, základnu k širšímu a solidnějšímu studiu a tato výhoda, jak se ukázalo, nečekanou náhodou ještě vzrostla tím, že podmínky sanskrtu jsou pro vysvětleni tohoto srovnávání výjimečně příznivé.</s></p>
<p><s>Podívejme se na příklad.</s> <s>Uvažujeme-li paradigma latinského genus "rod" (genus, generis, genere, genera, generum atd.) a paradigma řeckého génos "rod" (génos, géneos.</s> <s>génei, génea, genéón atd.), neřeknou nám tyto řady nic, pokud je chápeme izolovaně či pokud je srovnáváme mezi sebou.</s> <s>Ale hned je to jiné, jakmile připojíme odpovídající sanskrtskou řadu (ga-nas, ganasas, ganasi.</s> <s>ganassu, ganasám atd.).:* Pouhý pohled tu stačí k postřehnutí vztahu, který existuje mezi řeckým a latinským paradigmatem.</s> <s>Připustíme-li prozatím, že ganas představuje počáteční stav, protože to napomůže vysvětlení, lze dovodit, že s muselo v řeckých tvarech géne(s)os atd.</s> <s>odpadnout pokaždé, když se octlo mezi dvěma vokály.</s> <s>Dále lze dovodit i to, že za stejných podmínek se s v latině změnilo v r. Gramaticky pak sanskrtské paradigma upřesňuje pojem kmenu, který odpovídá jednotce (ganas-) plně určitelné a stálé.</s> <s>Latina a řečtina měly stav, který představuje sanskrt, jen ve svých počátcích.</s> <s>Tím, že sanskrt uchoval všechna indo-evropská s, je tedy poučný.</s> <s>Je pravda, že v jiných ohledech rysy prajazyka zachoval méně dobře: například zcela rozvrátil vokalický systém.</s> <s>Obecně však původní prvky, které zachoval, výzkumu skvěle napomáhají a náhoda ho tak učinila jazykem v mnoha případech zvláště způsobilým k objasnění druhých.</s></p>
<p><s>Od samého počátku se vedle Boppa vynořují i jiní význační lingvisté: Jacob Grimm, zakladatel germanistiky (jeho Deutsche Grammatik vycházela v letech 1822 až 1836); Pott, jehož etymologické výzkumy zpřístupnily lingvistům značné množství materiálu; Kuhn, jehož práce se týkaly zároveň lingvistiky a srovnávací mytologie, indologové Benfey a Aufrecht atd.</s></p>
<p><s>Konečně je mezi posledními představiteli této školy třeba zvláště vyzdvihnout Maxe Mullera, G.</s> <s>Curtia a Augusta Schleichera.</s> <s>Všichni tři, i když každý jinak, se o srovnávací studia značně zasloužili.</s> <s>Max Muller je popularizoval skvělými přednáškami (Lectures on the Science of Langua-ge, 1861); přemírou svědomitosti však nijak netrpí.</s> <s>Význačný filolog Curtius, známý především svými Grundzuge der griechischen Etymologie (1879), byl jedním z prvních, kteří usmířili srovnávací gramatiku s klasickou filologií.</s> <s>Ta postup nové vědy sledovala s podezřívavostí a tato podezřívavost se stala obapolnou.</s> <s>A konečně to byl Schleicher, kdo se výsledky dílčích výzkumů první pokusil kodifikovat.</s> <s>Jeho Compendium der vergleichenden Grammatik der indogermanischen Sprachen (1861—62) je svým způsobem systematizace védy, kterou založil Bopp.</s> <s>Tato kniha, která již dlouho prokazuje velkou službu, evokuje lépe než kterákoliv jiná tvářnost této srovnávací školy, která vytváří první období indoevropské lingvistiky.</s></p>
<p><s>Avšak této škole, která měla nespornou zásluhu na tom, že otevřela novou a plodnou oblast, se skutečnou lingvistickou vědu vytvořit nepodařilo.</s> <s>Nikdy se nesnažila vystihnout povahu předmětu svého studia.</s> <s>Bez takového základního kroku není totiž věda schopná si vypracovat svou metodu.</s></p>
<p><s>První chybou srovnávací gramatiky, jež v zárodku obsahuje i všechny další, bylo to, že ve svém zkoumáni, omezeném ostatně na indoevropské jazyky, si nikdy nepoložila otázku, k čemu se hodí srovnání, která dělala, a co znamenají vztahy, které objevovala.</s> <s>Byla výlučně srovnávací namísto toho, aby byla historická.</s> <s>Srovnání je nepochybně podmínkou pro každou historickou rekonstrukci nutnou, ale samo o sobě dělat závěry nedovoluje.</s> <s>A závěry těmto komparativistům unikaly tím více, čím více uvažovali o vývoji dvou jazyků jako přírodovědec, který sleduje růst dvou rostlin.</s> <s>Například Schleicher, který nás stále nabádá, abychom začínali od indoevropštiny a který se tudíž zdá být v jistém smyslu historikem, neváhá prohlásit, že e a o jsou v řečtině dva "stupně" (Slufen) jediného vokalismu.</s> <s>Tato myšlenka stupňů je vyvolána tím, že sanskrt má systém vokalických alternací.</s> <s>Předpokládal, že těmito stupni musí projít samostatně a paralelně každý jazyk, jako procházejí rostliny téhož druhu stejnými fázemi vývoje na sobě nezávisle, a spatřoval v tomto řeckém o zesílený stupeň e stejně jako v sanskrtském á zesílený stupeň á.</s> <s>Ve skutečnosti jde o indoevropskou alternaci, jež se v řečtině a sanskrtu odráží odlišně, aniž by šlo nutně o nějakou rovnost mezi efektem, který takto v jednom a v druhém jazyce vzniká (viz str.</s> <s>186n.).</s></p>
<p><s>Tato výlučně srovnávací metoda s sebou nese celou řadu mylných pojetí, jež ničemu v realitě neodpovídají a jež jsou cizí skutečným podmínkám existence každé řeči.</s> <s>Jazyk se považoval za specifickou oblast, za čtvrtou říši přírodní, a odtud i metody uvažování, které by v jiné vědě vyvolaly údiv.</s> <s>Dnes již nemůžeme přečíst ani osm, deset řádek napsaných v oné epoše bez pozastavení se nad výstředností myšleni a termínů, které se tehdy k jejich ospravedlnění užívaly.</s></p>
<p><s>Avšak z hlediska metodologického neni poznáni těchto chyb bez zajímavosti: chyby jedné vědy v jejích začátcích jsou zvětšeným obrazem chyb, jichž se dopouštějí jednotlivci podnikající první vědecké výzkumy, a v průběhu našeho výkladu budeme mít příležitost na některé upozornit.</s></p>
<p><s>Až kolem r. 1870 si lingvisté počali klást otázku, jaké jsou podmínky života jazyků.</s> <s>Povšimli si pak, že korespondence, které je spojují, jsou jen určitými stránkami jevu jazyka a že srovnávání je pouhým prostředkem, metodou k rekonstruování faktů.</s></p>
<p><s>Lingvistika ve vlastním smyslu, která srovnávání vyhradila jeho přesné místo, se zrodila při studiu románských a germánských jazyků.</s> <s>Zvláště ro-manistika, kterou začal Diez - jeho Grammatik der romanischen Sprachen spadá do let 1836—1838 —, přispěla k přiblížení lingvistiky jejímu skutečnému předmětu.</s> <s>Nebo právě romanisté se nacházeli ve výsadní situaci, indoevropeistům neznámé.</s> <s>Znali latinu, prajazyk románských jazyků, a hojnost dokladů jim dovolovala sledovat vývoj jednotlivých jazyků v detailu.</s> <s>Tyto dvě okolnosti omezily pole dohadů a daly celému zkoumání zvláště konkrétní podobu.</s> <s>V analogické situaci byli germanisté.</s> <s>Pragermánština není samozřejmě známá přímo, ale historie jazyků, které jsou z ní odvozeny, se dá s pomocí početných dokladů sledovat skrze dlouhá staletí.</s> <s>A germanisté, kteří byli realitě blíže, také dospěli k představám odlišným od představ prvních indoevropeistu.</s></p>
<p><s>První impuls dal Američan Whitney, autor knihy Life and Growth of Language (1875).</s> <s>Krátce poté se utvořila nová škola mladogramatiků (Junggrarnmatiker), jejíž čelní představitelé byli všichni Němci: K. Brugmann, H. Osthoff, germanisté W. Braune, E. Sievers, H. Paul, slavista Les-kien atd.</s> <s>Jejich zásluhou bylo, že uvedli do příslušné historické perspektivy všechny výsledky srovnávání a že tak spojili fakty v jejich přirozené pořadí.</s> <s>Díky jim již nevidíme v jazyce organismus vyvíjející se sám od sebe, ale produkt kolektivního ducha jazykových skupin.</s> <s>Zároveň jsme si uvědomili, jak chybné a nedostatečné byly představy filologie a srovnávací gramatiky.</s> <s>Jakkoliv byla služba prokázaná touto školou velká, přesto nelze říci, že by osvětlila otázku celou, a tak základní problémy obecné lingvistiky čekají ještě dnes na řešeni.</s></p>
<C CHAPTER 2>
<p><s>Látka lingvistiky je dána především všemi manifestacemi lidské řeči, a už u divochů či u civilizovaných národů, nebo v obdobích starobylých, klasických či úpadkových, přičemž je v každé epoše třeba přihlížet nejen ke správné a "krásné řeči", ale i ke všem dalším formám vyjádřeni.</s> <s>To však není všechno: jelikož řeč ve většině případů uniká přímému pozorování, musí lingvista přihlížet k psaným textům, protože mu umožňují poznat konkrétní jazyky minulé nebo vzdálené.</s> <s>Úkolem lingvistiky bude:</s></p>
<p><s>(a) popsat všechny jazyky s jejich historií, které jsou dostupné, což vede k popisu historie jazykových čeledí a pokud možno k rekonstrukci prajazyků každé čeledi;</p>
<p><s>(b)  hledat síly, které trvale a obecné působí ve všech jazycích, a vystihnout obecné zákony, na něž lze zpětně vztáhnout všechny specifické jevy historie těchto jazyků;</p>
<p><s>(c)  vymezit a definovat samu sebe.</s></p>
<p><s>Lingvistika má velmi úzké vztahy k jiným vědám, které si její data jednou vypůjčují, a podruhé jí zase poskytují svoje.</s> <s>Předěl, který je odděluje, se vždy nejeví ostře.</s> <s>Lingvistiku je například třeba pečlivě lišit od etnografie a prehistorie, kde jazyka je užíváno pouze jako dokumentu; a je třeba ji lišit i od antropologie, jež studuje člověka jen z hlediska druhu, zatímco řeč je sociální fakt.</s> <s>Bylo by tedy třeba ji začlenit do sociologie?</s> <s>Jaké jsou vztahy mezi lingvistikou a sociální psychologii?</s> <s>V základu je v jazyce všechno psychologické povahy, včetně materiálních a mechanických projevů, jako jsou změny hlásek, a když lingvistika poskytuje sociální psychologii tak cenná data, není tedy její součástí?</s> <s>Takovýchto otázek se zde jen dotkneme a vrátíme se k nim později.</s></p>
<p><s>Ani vztahy lingvistiky k fyziologii není tak obtížné rozplést.</s> <s>Je tu jednostranný vztah v tom smyslu, že studium jazyků vyžaduje objasnění od fyziologie hlásek, ale samo jí neposkytuje žádné.</s> <s>Směšování obou disciplín tu v žádném případě není možné: to, co je na jazyce podstatné, je — jak uvidíme — zvukové povaze jazykového znaku cizí.</s></p>
<p><s>Pokud jde o filologii, tu jsme již vymezili: od lingvistiky se jasně liší navzdory styčným bodům obou véd a vzájemným službám, které si prokazují.</s></p>
<p><s>Jaký je tedy konečně z lingvistiky užitek?</s> <s>Jen málo lidí má v tomto ohledu jasnou představu a na její upřesněni teď není prostor.</s> <s>Je však například zřejmé, že jazykové otázky zajímají všechny ty, kteří mají co dělat s textem, tj.</s> <s>historiky, filology atd.</s> <s>Ještě zřejmější je její důležitost pro všeobecnou kulturu: v životě jednotlivců i společenství je řeč faktor důležitější než cokoliv jiného.</s> <s>Bylo by nemyslitelné, kdyby její studium zůstalo záležitosti několika specialistů; ve skutečnosti se jí zabývá tak či onak každý.</s> <s>Paradoxním důsledkem tohoto zájmu, který se k ní pojí, je však to, že neexistuje jiná oblast, kde by se vylíhlo tolik absurdních představ, předsudků, přeludů a smyšlenek.</s> <s>Z psychologického hlediska tyto omyly nejsou zanedbatelné, avšak úkolem lingvisty je především je odhalit a co nejúplněji rozptýlit.</s></p>
<C CHAPTER 3>
<p>§ 1. JAZYK A JEHO DEFINICE</p>
<p><s>Co je integrálním a zároveň konkrétním předmětem lingvistiky?</s> <s>Je to otázka obzvláště obtížná a později uvidíme proč.</s> <s>Spokojme se prozatím s tím, že si tuto obtiž budeme uvědomovat.</s></p>
<p><s>Jiné vědy pracuji s předměty danými předem, které lze pak nazírat z různých hledisek; v naší oblasti nic podobného není.</s> <s>Někdo řekne francouzské slovo nu "nahý": povrchního pozorovatele to bude svádět k tomu, aby v něm viděl konkrétní jazykový předmět.</s> <s>Avšak pozornější zkoumání v něm odhalí postupné tři či čtyři zcela různé věci podle toho, jakým způsobem se nazírá: jako zvuk, jako výraz určité myšlenky, jako ekvivalent latinského nudum-1 atd.</s> <s>Předmět ani zdaleka nepředchází hledisku, a dalo by se říci, zeje to právě hledisko, které vytváří předmět; nic nám ostatně předem neříká, že jeden ze způsobů nazírání dané otázky druhým předchází nebo nad nimi převažuje.</s></p>
<p><s>Kromě toho, a už přijmeme jakékoliv hledisko, ukazuje nám tento jazykový zjev stále dvě navzájem související tváře, z nichž jedna platí jen skrze druhou.'</s> <s>Například:</s></p>
<p><s>(1)  Slabiky, jež artikulujeme, jsou akustické vjemy vnímané uchem, ale tyto zvuky by bez hlasových orgánů neexistovaly; takto existuje například n jen díky vzájemnému vztahu mezi těmito dvěma stránkami.</s> <s>Jazyk tudíž nelze redukovat na zvuk, ani oddělovat zvuk od artikulace v ústech; a naproti tomu zase nelze vymezovat pohyby hlasových orgánů a odhlížet přitom od akustického vjemu (viz str.</s> <s>71n.).</s></p>
<p><s>(2)  Připusme však, že zvuk je něco jednoduchého: dělá pak řeč ten?</s> <s>Nikoliv, je to jen nástroj myšlenky a neexistuje sám pro sebe.</s> <s>A tak se objevuje nová a znepokojivá souvislost: zvuk jako komplexní akusticko-vokální jednotka tvoří s myšlenkou naopak komplexní fyziologickou a mentální jednotku, A to ještě není všechno:</s></p>
<p><s>(3) Řeč má stránku individuální a sociální, a jednu si nelze představit bez druhé.</s> <s>Kromě toho:</s></p>
<p><s>(4)  Řeč nepřetržitě implikuje zavedený systém i vývoj zároveň, v každém okamžiku je aktuální institucí i produktem minulosti.</s> <s>Na první pohled se zdá velmi jednoduché rozlišit mezi tímto systémem a jeho historií, mezi tím, co je, a tím, co bylo.</s> <s>Ve skutečnosti vztah, který tyto dvě věci sjednocuje, je tak těsný, že je lze stěží oddělit.</s> <s>Byla by tato otázka jednodušší, kdybychom uvažovali o tomto jazykovém jevu v jeho počátcích a kdybychom začínali například studiem řeči dětí?</s> <s>Nikoliv, protože je vážným omylem se domnívat, že problém počátků se v matérii řeči liší od problému trvalých podmínek; ze začarovaného kruhu se tak nedostaneme.</s></p>
<p><s>A tak, a už k naší otázce přistupujeme z kterékoliv strany, nikde se nám integrální předmět lingvistiky nenabízí.</s> <s>Všude narážíme na toto dilema: buď se zaměříme na jedinou stránku každého problému a budeme riskovat, že nepostřehneme onu dvojstrannost naznačovanou výše; anebo, budeme-li řeč studovat z více stránek zároveň, se nám předmět lingvistiky bude jevit jako neuspořádaná změ věcí různé povahy a bez vzájemné souvislosti.</s> <s>Budeme-li takto postupovat, otvíráme tím dveře několika vědám jako psychologie, antropologie, normativní gramatika, filologie atd , které jasné odlišujeme od lingvistiky, které by si však díky chybné metodě mohly na řeč dělat narok jako na jeden ze svých předmětů.</s></p>
<p><s>Z těchto potíží je podle našeho názoru jediné východisko od samého začátku je třeba se stavět na půdu jazyka a chápat ho jako normu všech ostatních manifestaci řeči Mezi tolikerou dvojdomostí se jazyk jediný zda ve skutečnosti přístupny autonomní definici a skytá oporu, která uspokojuje naši mysl.</s></p>
<p><s>Co to však jazyk je?</s> <s>Podle našeho názoru se neshoduje s řeči, jejíž je pouze určitou, třebaže nejdůležitější časti Je zároveň společenským produktem schopnosti řeči a souborem nutných konvenci, přijatých společenským útvarem proto, aby se užiti teto schopnosti jednotlivci umožnilo Jako celek je řeč mnohotvárná a různorodá Zasahuje zároveň do několika oblasti, fyzické, fyziologické a psychické, a náleží přitom jak do oblasti jednotlivce, tak i společnosti Nedá se zařadit do žádné kategorie lidských íaktů, protože nevíme, jak vymezit její jednotu</p>
<p><s>Naproti tomu jazyk je celek sám o sobě a princip klasifikace Jakmile mu mezi fakty řeči přidělíme místo, zavedeme přirozený rad do souboru, který se žádné jiné klasifikaci nepodvoluje</p>
<p><s>Proti tomuto principu klasifikace by se mohlo namítnout, ze užívaní řeči spočívá ve schopnosti, kterou máme od přírody, zatímco jazyk je cosi nabytého a konvenčního, co by mělo byt podřízeno přirozenému instinktu, místo aby nad ním melo vrch.</s></p>
<p><s>Je možné odpovědět toto.</s></p>
<p><s>Především není dokázáno, že funkce řeči, jak se manifestuje, když mluvíme, je zcela přirozená, to jest ze naše hlasové ustrojí je určeno k mluvení stejně jako naše nohy k chození.</s> <s>Lingvisté v tomto ohledu nejsou ani zdaleka zajedno.</s> <s>Tak například Whitney, který jazyk připodobňuje k jedné z několika společenských instituci, je toho názoru, ze svého hlasového ustrojí jako nástroje jazyka užíváme jen náhodou, protože nám to vyhovuje Lidé by si mohli stejně tak dobře zvolit gesto a místo obrazů akustických užívat obrazů vizuálních.</s> <s>Jeho teze je rozhodně příliš absolutní.</s> <s>Jazyk není společenská instituce podobna jiným ve všech ohledech (viz str 102n a str. 104n), mimoto Whitney zachází příliš daleko i v tom, když tvrdí, že naše volba padla na hlasové organy náhodou, že nám byla svým způsobem přírodou vnucena.</s> <s>Avšak v základním ohledu se zda, ze tento americky lingvista pravdu má jazyk je konvence a je lhostejné, jaká je povaha dohodnutého znaku.</s> <s>Otázka hlasového ustrojí je tedy v problému řeči sekundární.</s></p>
<p><s>Tuto myšlenku by mohla potvrdit i jedna definice toho, co se nazývá arti-kulovaná řeč.</s> <s>V latině articulus znamená "článek, člen, pododdelem ve sledu věcí" a se zřetelem k řeči může artikulace označovat buď členění mluveného řetězu na slabiky, nebo členění řetězu významů na významové jednotky; v tomto smyslu se pak v němčině říká gegliederte Sprache "článkovaná řeč".</s> <s>Přidržíme-li se tohoto druhého vymezení, můžeme prohlásit, že pro člověka přirozená neni mluvená řeč, ale schopnost vytvářet jazyk, tj. systém zřetelných znaků odpovídajících zřetelným idejím.</s></p>
<p><s>Broca zjistil, že schopnost mluvení je umístěna v třetím mozkovém závitu vlevo vpředu a o jeho zjištění se opíráme výše, když řeči přiřazujeme přirozenou povahu.</s> <s>Víme však, že toto místo je uvedeno do souvislosti se vším, co se k řeči vztahuje, včetně písma.</s> <s>Zdá se, že tato zjištění spolu s pozorováními, k nimž se dospělo u různých forem afázie dané poškozením center lokalizace, naznačují: (1) že různé poruchy ústní řeči jsou vzájemné propletené s poruchami psané řeči stovkami způsobů; (2) že u všech případů afázie a agrafie je zasažena spíše schopnost evokovat znaky pravidelné řeči nějakým určitým nástrojem, a už je jakýkoliv, než schopnost produkovat ty či ony zvuky nebo psát ty či ony znaky.</s> <s>To vše nás vede k domněnce, že za funkcí různých orgánů existuje obecnější schopnost, která tyto znaky řídí a která je schopností jazykovou par excellence.</s> <s>A tak dospíváme ke stejnému závěru jako výše.</s></p>
<p><s>Pro přiřazení prvního místa ve studiu řeči jazyku můžeme konečně uvést ještě ten argument, že tato schopnost artikulovat slova, a už přirozená či nikoliv, se uskutečňuje jen za pomoci nástroje vytvářeného a poskytovaného společenstvím.</s> <s>Není proto žádnou smyšlenkou tvrdit, že jednotu dodává řeči právě jazyk.</s></p>
<p>§ 2. MÍSTO JAZYKA VE FAKTECH ŘEČI</p>
<p><s>K tomu, abychom v úhrnu řeči mohli nalézt sféru, která odpovídá jazyku, musíme se zaměřit na individuální akt, který umožňuje rekonstruovat okruh mluvy.</s> <s>Tento akt předpokládá aspoň dva jedince, což je minimum nutné k tomu, aby tento okruh byl úplný.</s> <s>Uvažujme dvě osoby A a B, které spolu hovoří:</s></p>
<p><s>Výchozí bod okruhu je v mozku jednoho, například A, kde jsou fakta vědomí, která nazýváme pojmy, asociována s reprezentacemi jazykových znaků čili akustickými obrazy sloužícími k jejich vyjadřování.</s> <s>Předpokládejme, že daný pojem vyvolá v mozku odpovídající akustický obraz a tento čistě psychický jev pak je následován fyziologickým procesem: mozek předává fonačním orgánům impuls odpovídající tomuto obrazu.</s> <s>Dále pak se zvukové vlny šíří od úst A k uchu B, což je proces čistě fyzický.</s> <s>A konečně okruh pokračuje v B v obráceném pořadí: z ucha do mozku, což je fyziologický přenos akustického obrazu, a v mozku pak psychická asociace tohoto obrazu s odpovídajícím pojmem.</s> <s>Když pak mluví B, sleduje nový akt — od jeho mozku k mozku A — přesně stejný postup jako první a prochází postupně týmiž fázemi, což si můžeme znázornit takto:</p>
<p><s>Tato analýza si nedělá nárok na úplnost: bylo by možné ještě odlišit čistý akustický vjem, identifikaci tohoto vjemu s latentním akustickým obrazem, svalový obraz fonace atd.</s> <s>Zahrnuli jsme jen ty prvky, které jsme považovali za základní, avšak náš náčrt dovoluje jedním rázem odlišit části fyzické (zvukové vlny), fyziologické (fonaci a slyšení) a psychické (verbální obrazy a pojmy).</s> <s>Nejdůležitější je však uvědomit si, že se verbální obraz se zvukem samým neshoduje a že je ve stejné míře psychický jako pojem, který je k němu asociován.</s></p>
<p><s>Okruh, který jsme tu znázornili, se dá ještě dělit:</s></p>
<p><s>(a) na vnější část (vibrace zvuků jdoucích od úst k uchu) a vnitřní část zahrnující vše ostatní;</p>
<p><s>(b) na psychickou část a část nepsychickou, přičemž nepsychická zahrnuje stejně tak fyziologické fakty, jejichž sídlem jsou orgány, jako vnější fyzické fakty jednotlivce;</p>
<p><s>(c) na aktivní část a část pasivní: vše, co přechází z centra asociace jednoho z mluvících do ucha druhého, je aktivní, a vše, co jde z ucha druhého do jeho centra asociací, je pasivní.</s></p>
<p><s>V psychické části umístěné v mozku lze konečně nazvat vše, co je aktivní (p -->> o), exekutivním, a vše, co je pasivní (o --> p), receptivním.</s></p>
<p><s>Je třeba dodat ještě schopnost asociace a koordinace, která se projevuje, jakmile už nejde o izolované znaky.</s> <s>Právě tato schopnost hraje největší úlohu v organizaci jazyka jako systému (viz str. 150n.).</s></p>
<p><s>K dobrému pochopení této úlohy je třeba opustit individuální akt, jenž je pouhým zárodkem řeči, a přistoupit k faktu sociálnímu.</s></p>
<p><s>Mezi všemi jednotlivci takto řečí spojenými vzniká jisté vyrovnání: všichni reprodukují — i když ne jistě přesně, ale jen přibližně — tytéž znaky sjednocené s týmiž pojmy.</s></p>
<p><s>Jaký je původ této sociální krystalizace?</s> <s>Která z částí tohoto okruhu tu za to může?</s> <s>Je  totiž velmi pravděpodobné, že se jí neúčastní všechny okruhy stejně.</s></p>
<p><s>Fyzickou část můžeme zavrhnout rovnou.</s> <s>Když slyšíme mluvit jazykem, který neznáme, vnímáme sice zvuky, ale zůstáváme vně sociálního faktu, protože nerozumíme.</s></p>
<p><s>Ani psychická část se tu příliš neúčastní: exekutivní (realizační) stránka zůstává mimo, nebo k jejímu uplatnění nedochází nikdy hromadně.</s> <s>Je vždy individuální a je pod kontrolou jednotlivce; nazveme ji mluvou.</s></p>
<p><s>Skrze fungování receptivní a koordinativní schopnosti se u mluvčích tvoří vjemy, které jsou zřetelné u všech stejné.</s> <s>Jak lze tento sociální produkt znázornit, aby vynikl jazyk oproštěný od ostatního?</s> <s>Kdybychom mohli obsáhnout úhrn verbálních obrazů uchovávaných u všech jednotlivců, dospěli bychom k sociálnímu svazku, kterým je jazyk vytvářen.</s> <s>Je to zásobnice, kterou praxí své mluvy členové téhož společenství naplňují, je to gramatický systém, který existuje v mozku každého, či přesněji v mozcích souhrnu jednotlivců.</s> <s>Jazyk totiž v žádném z nich není úplný a dokonalý existuje jen v mase.</s></p>
<T Scientists>
<p><s>Lidské bytosti a přirozený svět jsou v konfliktu.</s> <s>Lidská činnost těžce a mnohdy nezvratně poškozuje prostředí a kritické zdroje.</s> <s>Nepodaří-li se je zvládnout, mnohé z našich běžných postupů ohrozí budoucnost, kterou bychom si přáli pro lidskou společnost, říši rostlin a zvířat.</s> <s>Nadto mohou změnit živý svět natolik, že nebude možné uchovat život v podobě, kterou známe.</s> <s>Chceme-li se vyhnout kolizi, ke které vede náš současný vývoj, jsou nutné okamžité a zásadní změny.</s></p> 
<C PROSTŘEDÍ TRPÍ KRITICKOU ZÁTĚŽÍ>
<p>Atmosféra</p>
<p><s>Pokles množství ozonu ve stratosféře nás ohrožuje zvýšeným množstvím ultrafialového záření na zemském povrchu.</s> <s>To může poškodit nebo usmrtit mnoho podob života.</s> <s>Znečištění vzduchu v blízkosti zemského povrchu, kyselé srážky, již působí rozsáhlé škody lidem, lesům i obilninám.</s></p>
<p>Vodní zdroje</p>
<p><s>Bezhlavé vyčerpávání omezených zásob podzemní vody ohrožuje výrobu potravy a dalších nejzákladnějších lidských systémů.</s> <s>Výrazné požadavky na zemskou povrchovou vodu vyústily do jejího vážného nedostatku přibližně v osmdesáti zemích světa, v nichž žije 40% světové populace.</s> <s>Znečištění řek, jezer a podzemní vody je dalším omezením zásob.</s></p>
<p>Oceány</p>
<p><s>Ničivý tlak na oceány je závažný zejména v pobřežních oblastech produkujících většinu ryb sloužících k potravě.</s> <s>Celkový úlovek se v současnosti rovná nebo přesahuje určené maximum udržitelného výtěžku.</s> <s>Na některých odvětvích rybného průmyslu jsou vidět příznaky zhroucení.</s> <s>Řeky, odnášející do moře ohromnou zátěž erodované půdy, rovněž odnášejí průmyslové, městské, zemědělské a dobytkářské odpady - některé z nich toxické.</s></p>
<p>Půda</p>
<p><s>Pokles úrodnosti, jenž vede k rozsáhlému opouštění zemědělské půdy, je hromadný vedlejší důsledek současného provozování zemědělství a dobytkářství.</s> <s>Od r. 1945 bylo zničeno 11% povrchu země, na němž je rostlinný porost.</s> <s>To je plocha větší než Čína s Indií společně.</s> <s>Výroba potravin na jednoho člověka v mnoha částech světa klesá.</s></p>
<p>Lesy</p>
<p><s>Rychle ničeny jsou tropické deštné pralesy, stejně jako jiné tropické lesy a lesy mírného pásma.</s> <s>Při současné rychlosti ničení zaniknou některé ohrožené druhy lesa v průběhu několika let a většina tropického pralesa zanikne před koncem příštího století.</s> <s>S nimi vyhyne velký počet druhů rostlin a zvířat.</s></p>
<p>Druhy života</p>
<p><s>Zvláště závažná je ztráta noha druhů života, která v r. 2100 může dosáhnout třetiny všech dnes žijících druhů.</s> <s>S nimi ztrácíme možnosti využití v lékařství a dalších oborech, stejně jako podíl, jímž genetická rozmanitost podob života přispívá k odolnosti světových biologických soustav i k ohromující kráse země samotné.</s> <s>Mnohá z těchto poškození jsou trvalá nebo nezvratná na celá staletí.</s> <s>Přídatnou hrozbou se zdají být další procesy.</s> <s>Půst množství atmosférických plynů pocházejících z lidské činnosti, včetně oxidu uhličitého uvolňovaného spalováním fosilních paliv a odlesňováním, může v globálním měřítku změnit klima.</s> <s>Předpovědi globálního oteplování jsou ještě nejisté - rozsah důsledků se odhaduje od snesitelných po velmi vážné - možná rizika však jsou značně velká.</s></p>
<p><s>Naše obrovské poškozování vzájemně propojené sítě světového života by mohlo ve spojení s poškozením prostředí daným odlesněním, ztrátou druhů a změnou klimatu spustit rozsáhlé nepříznivé změny včetně nepředvídatelného zhroucení kritických biologických soustav, jejichž interakcím a dynamice rozumíme jen nedokonale.</s></p>
<p><s>Nejistota v odhadu rozsahu těchto důsledků není omluvou pro sebeuspokojení nebo odkládání toho, co této hrozbě může čelit.</s></p>
<C POPULACE>
<p><s>Země je konečná.</s> <s>Konečná je i její schopnost vstřebat ničivé odpady, pevné i tekuté.</s> <s>Konečná je její schopnost dávat potravu a energii.</s> <s>Konečná je i její schopnost postarat se o rostoucí počet lidí.</s> <s>Mnohým mezím Země se přibližujeme rychle.</s> <s>Současná ekonomická praxe poškozující prostředí jak v rozvinutých tak v rozvojových zemích nemůže pokračovat bez rizika nenapravitelného poškození životadárných světových systémů.</s></p>
<p><s>Tlak podmíněný nekontrolovatelným růstem populace klade na svět přírody požadavky, které mohou zastínit jakoukoli snahu o dosažení udržitelné budoucnosti.</s> <s>Máme-li zastavit ničení našeho prostředí, musíme přijmout, že tento růst má meze.</s> <s>Odhad Světové banky uvádí, že se světová populace na počtu menším než 12,4 miliardy lidí nezastaví, což je téměř trojnásobek dnešního počtu 5,4 miliardy.</s> <s>Již v této chvíli však jeden z pěti lidí žije v absolutní bídě, aniž by se dostatečně najedl, jeden člověk z deseti trpí těžkou podvýživou.</s></p>
<p><s>Do chvíle, v níž ztratíme možnost tyto hrozby, před nimiž stojíme, odvrátit, zbývá nanejvýš jedno nebo několik desetiletí.</s> <s>Ztratíme-li tuto možnost, další vyhlídky lidstva se nezměrně zmenší.</s></p>
<C VAROVÁNÍ</p>
<p><s>My, níže podepsaní starší členové světové vědecké obce, varujeme lidstvo před tím, co má před sebou.</s> <s>Máme-li se vyhnout obrovské lidské bídě a nemáme-li na této planetě nezvratně zmrzačit svůj globální domov, jsou nutné velké změny ve způsobu, jímž jsou země a život, který na í je, spravovány.</s></p>
<C CO MUSÍME UDĚLAT>
<p><s>Je nutné současně ovlivnit pět nerozlučně propojených oblastí:</s></p>
<p><s>Činnosti poškozující prostředí se musí uvést pod kontrolu, jejímž smyslem je obnovení a ochrana celistvosti systémů světa, na nichž jsme závislí.</s></p>
<p><s>Abychom omezili tvorbu skleníkových plynů a znečištění své vody a vzduchu musíme například přejít od fosilních paliv k méně poškozujícím nevyčerpatelným energetickým zdrojům.</s> <s>Přednost musí získat vývoj malých a snadno zaveditelných energetických zdrojů, odpovídajících potřebám třetího světa.</s></p>
<p><s>Je nutné zastavit odlesňování, poškozování a ztráty zemědělské půdy, ztráty suchozemských a mořských rostliných i živočišných druhů.</s></p>
<p><s>Zdroje s klíčovým významem pro lidské blaho je nutné spravovat efektivněji.</s></p>
<p><s>Vysoké prvenství musí získat využití energie, vody i dalších materiálů, je nutné rozšiřovat recyklaci a konzervaci.</s></p>
<p><s>Musíme stabilizovat populaci.</s> <s>To bude možné jedině tehdy, jestliže všechny národy poznají, že věc vyžaduje zdokonalení sociálních a ekonomických podmínek a přijetí účinného vědomého plánování rodiny.</s></p>
<p><s>Musíme omezit a nakonec vyloučit bídu.</s></p>
<p><s>Musíme zajistit rovnost pohlaví a garantovat kontrolu žen nad svými vlastními rozhodnutími o tom, zda budou nebo nebudou mít děti.</s></p>
<p><s>Rozvinuté národy jsou v dnešním světě největšími znečišovateli.</s> <s>Chceme-li snížit tlak na zdroje a světové životní prostředí, musíme svou nadměrnou spotřebu omezit ve značném rozsahu.</s> <s>Podpora a pomoc rozvojovým národům je závazkem národů rozvinutých, protože pouze rozvinuté národy mají k řešení těchto úloh finanční zdroje a technické dovednosti.</s></p>
<p><s>Jednání na základě těchto poznatků není altruismus, ale osvícené sobectví.</s> <s>A už jsme průmyslově rozvinutí či nikoli, všichni jsme v jediném záchranném člunu.</s> <s>Žádný národ se nevyhne poškození, budou-li porušeny globální biologické soustavy.</s> <s>Žádný národ neunikne srážkám o ubývající zdroje.</s> <s>Nestabilita životního prostředí a ekonomiky nadto způsobí hromadné přesuny obyvatelstva s nevypočitatelnými důsledky, které stejně postihnou jak rozvojové tak rozvinuté státy.</s></p>
<p><s>Rozvojové národy si musí uvědomit, že poškození životního prostředí je jednou z nejvážnějších hrozeb, kterým čelí, a že pokusy o oslabení této hrozby selžou, nezvládnou-li svou populaci.</s> <s>Největším nebezpečím se stává past tvořená spirálou poškozování životního prostředí, bídou a neklidem vedoucím ke zhroucení sociálnímu, ekonomickému i ke zhroucení životního prostředí.</s></p>
<p><s>Úspěch v této globální snaze bude vyžadovat zásadní omezení válek a násilí.</s> <s>Zdroje, které jsou dnes věnovány na přípravu a vedení války - překročily 1000 miliard amerických dolarů ročně - budou mimořádně potřebné pro nové cíle a měly by být zaměřeny na nové výzvy.</s></p>
<p><s>Je zapotřebí nového postoje - nové etiky - směřující k zacílení naší odpovědnosti na péči o sebe a zemi.</s> <s>Musíme pochopit, že možnosti země uživit nás jsou omezené.</s> <s>Musíme pochopit její křehkost.</s> <s>Nemůžeme dovolit její další pustošení.</s> <s>Tato etika musí motivovat velké hnutí, přesvědčit neochotné vůdce, neochotné vlády a neochotné lidi, aby nutné změny udělali sami.</s></p>
<p><s>Vědci, uveřejňující toto prohlášení, doufají, že dosáhne a ovlivní lidi všude.</s></p>
<p><s>Potřebujeme pomoc mnoha lidí.</s> <s>Potřebujeme pomoc světové vědecké obce - přírodovědců, stejně jako vědců pracujících ve společenských vědách, ekonomii a politologii.</s></p>
<p><s>Potřebujeme pomoc vůdců světového obchodu a průmyslu.</s></p>
<p><s>Potřebujeme pomoc vůdců světových náboženství a potřebujeme pomoc všech lidí na světě.</s></p>
<p><s>Žádáme všechny, aby se k nám v tomto úkolu připojili.</s></p>
